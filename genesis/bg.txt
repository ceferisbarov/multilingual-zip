Родословието на Исуса Христа, син на Давида, син на Авраама.
Авраам роди Исаак; Исаак роди Якова; Яков роди Юда и братята му;
Юда роди Фареса и Зара от Тамар; Фарес роди Есрона; Есрон роди Арама;
FONT COLOR="#FFFFFF"Арам роди Аминадава; Аминадав
Салмон роди Вооза от Рахав; Вооз роди Овида от Рут; Овид роди Есея;
а Есей роди цар Давида; цар Давид роди Соломона от Уриевата жена;
Соломон роди Ровоама; Ровоам роди Авия; Авия роди Аса;
Аса роди Йосафата; Йосафат роди Йорама; Йорам роди Озия;
Озия роди Йотама; Йотам роди Ахаза; Ахаз роди Езекия;
Езекия роди Манасия; Манасия роди Амона; Амон роди Йосия;
а Йосия роди Ехония и братята му във времето на преселението във Вавилон.
А след преселението във Вавилон, Ехония роди Салатиила; Салатиил роди Зоровавела;
Зоровавел роди Авиуда; Авиуд роди Елиаким; Елиаким роди Азора;
Азор роди Садока; Садок роди Ахима; Ахим роди Елиуда;
Елиуд роди Елеазара; Елеазар роди Матана; Матан роди Якова;
а Яков роди Йосифа, мъжа на Мария, от която се роди Исус, Който се нарича Христос*(Помазаник или Месия.)
И така, всичките родове от Авраама до Давида са четиринадесет; от Давида до преселението във Вавилон, четиринадесет рода; и от преселението във Вавилон до Христа, четиринадесет рода.
А рождението на Исуса Христа*(Помазаника) беше така: след като бе сгодена майка Му Мария за Йосифа, преди да бяха се съединили тя се намери непразна от Святия Дух.
А мъжът й Йосиф, понеже беше праведен, а пък не искаше да я изложи, намисли да я напусне тайно.
Но, когато мислеше това, ето, ангел от Господа му се яви насъне и каза: Йосифе, сине Давидов, не бой се да вземеш жена си Мария; защото зачнатото в нея е от Святия Дух.
Тя ще роди син, и ще Му наречеш името Исус*(Спасител); защото Той ще спаси людете Си от греховете им.
А всичко това стана за да се сбъдне реченото от Господа чрез пророка, който казва:
“Ето девицата ще зачне и ще роди син; и ще му нарекат името Емануил” (което значи, Бог с нас).
И тъй, Йосиф, като стана от сън, стори както му заповяда ангелът от Господа и взе жена си;
не я познаваше докато тя роди [първородния си] син; и нарече Му името Исус.
А когато се роди Исус във Витлеем Юдейски, в дните на цар Ирода, ето, мъдреци от изток пристигнаха в Ерусалим.
И казаха: Къде е Юдейският цар, който се е родил? Защото видяхме звездата Му на изток, и дойдохме да Му се поклоним.
Като чу това Ирод, смути се, и цял Ерусалим се него.
Затова събра всички народни главни свещеници и книжници и ги разпитваше, къде трябваше да се роди Христос.
А те му казаха: Във Витлеем Юдейски, защото така е писано чрез пророка: —
“И ти, Витлееме, земьо Юдова, никак не си най-малък между Юдовите началства, защото от тебе ще произлезе Вожд; Който ще бъде пастир на Моя народ Израил”.
Тогава Ирод повика тайно мъдреците и внимателно научи от тях времето, когато се е явила звездата.
И като ги изпрати във Витлеем, каза им: Идете, разпитайте внимателно за детето; и като Го намерите, известете ми, за да ида и аз да Му се поклоня.
А те, като изслушаха царя, тръгнаха си; и, ето, звездата, която бяха видели на изток, вървеше пред тях, докато дойде и спря над мястото където беше детето.
Като видяха звездата, зарадваха се твърде много.
И като влязоха в къщата, видяха детето с майка Му Мария, паднаха и Му се поклониха; и отваряйки съкровищата си принесоха Му дарове, — злато, ливан и смирна.
И понеже им се откри от Бог насъне да се не връщат при Ирода, те си отидоха през друг път в своята страна.
А след отиването им, ето, ангел от Господа се явява насъне на Йосифа и казва: Стани, вземи детето и майка Му, и бягай в Египет, и остани там докато ти река, защото Ирод ще потърси детето за да Го погуби.
И тъй, той стана, взе детето и майка Му през нощта и отиде в Египет,
където остана до Иродовата смърт; за да се сбъдне реченото от Господа чрез пророка, който казва: “От Египет повиках Сина Си”.
Тогава Ирод, като видя, че беше подигран от мъдреците, разяри се твърде много, и прати да погубят всичките мъжки младенци във Витлеем и във всичките му околности, от две години и по-долу, според времето, което внимателно бе изучил от мъдреците.
Тогава се изпълни реченото от пророк Еремия, който казва:
“Глас се чу в Рама, плач и писък и голямо ридание; Рахил оплакваше чадата си, и не искаше да се утеши, защото ги няма вече”.
А като умря Ирод, ето ангел от Господа се явява насъне на Йосифа в Египет и казва:
Стани, вземи детето и майка Му, и иди в Израелевата земя; защото измряха ония, които искаха живота на детето.
И тъй той стана, взе детето и майка Му, и дойде в Израелевата земя.
Но като чу, че над Юдея царувал Архелай, наместо баща си Ирода, страхуваше се да иде там; и, понеже му бе открито от Бога насъне, оттегли се в Галилейските страни,
дойде и се засели в един град наречен Назарет; за да се сбъдне реченото чрез пророците, че ще се нарече Назарей.
В ония дни дойде Йоан Кръстител и проповядваше в Юдейската пустиня, като казваше:
Покайте се понеже наближи небесното царство.
Защото този беше, за когото се е говорило чрез пророк Исаия, който казва: “Глас на един, който вика в пустинята: Пригответе пътя на Господа, прави направете пътеките за Него”.
А тоя Йоан носеше облекло от камилска козина и кожен пояс около кръста си; а храната му беше акриди и див мед.
Тогава излизаха при него Ерусалим, цяла Юдея и цялата Йорданска околност,
и се кръщаваха от него в реката Йордан, като изповядваха греховете си.
А като видя, че мнозина от фарисеите и садукеите идеха да се кръстят от него, рече им: Рожби ехидни! Кой ви предупреди да бягате от идещия гняв?
Затова, принасяйте плодове достойни за покаяние;
и не мислете да думате в себе си: Авраам е нашият баща; защото ви казвам, че Бог може и от тия камъни да въздигне чада на Авраама.
А и брадвата лежи вече при корена на дърветата; и тъй всяко дърво, което не дава добър плод, отсича се и в огъня се хвърля.
Аз ви кръщавам с вода за покаяние; а Оня, Който иде след мене, е по-силен от мене, Комуто не съм достоен да понеса обущата; Той ще ви кръсти със Святия Дух и с огън.
Лопатата е в ръката Му, и Той здраво ще очисти гумното Си, и ще събере житото Си в житницата, а плявата ще изгори в неугасим огън.
Тогава идва Исус от Галилея на Йордан при Йоана за да се кръсти от него.
А Йоан го възпираше, казвайки: Аз имам нужда да се кръстя от Тебе, и Ти ли идеш при мене?
А Исус в отговор му рече: Остави сега, защото така ни е прилично да изпълним всичко що е право. Тогава Йоан Го остави.
И като се кръсти, Исус веднага излезе от водата; и, ето, отвориха Му се небесата и видя Божият Дух, че слиза като гълъб и се спускаше на Него;
и ето глас от небесата, който казваше: Този е възлюбеният Ми Син, в Когото е Моето благоволение.
Тогава Исус биде отведен от Духа в пустинята, за да бъде изкушаван от дявола.
И след като пости четиридесет дни и четиридесет нощи, най-после огладня.
И тъй изкусителят дойде и Му рече: Ако си Божий Син кажи на тия камъни да станат хлябове.
А Той в отговор каза: Писано е: “Не само с хляб ще живее човек, на с всяко слово, което излиза от Божиите уста”.
Тогава дяволът Го завежда в святия град, поставя Го на крилото на храма и Му казва:
Ако си Божий Син, хвърли се долу; защото е писано: — “Ще заповяда на ангелите Си за тебе: И на ръце ще Те вдигат. Да не би да препънеш в камък ногата Си”.
Исус му рече: Писано е още: “Да не изпитваш Господа твоя Бог”.
Пак Го завежда дяволът на една много висока планина, показва Му всичките царства на света и тяхната слава и казва Му:
Всичко това ще ти дам, ако паднеш да ми се поклониш.
Тогава Исус му каза: Махни се, Сатано, защото е писано: “На господа твоя Бог да се покланяш, и само Нему да служиш”.
Тогава дяволът Го остави; и, ето, ангели дойдоха и Му прислужваха.
А когато чу Исус, че Йоан бил предаден, отиде в Галилея.
И като напусна Назарет, дойде и се настани в Кипернаум край езерото*(Гръцки: Морето. Така и навсякъде в това евангелие.), в Завулоновите и Нефталимовите предели;
за да се сбъдне реченото чрез пророк Исаия, който казва: —
“Завулоновата земя и Нефталимовата земя, Край езерото, отвъд Йордан, Езическа Галилея;
Людете, които седяха в тъмнина. Видяха голяма светлина И на ония, които седяха в страната на смъртна сянка, изгря им светлина”.
От тогава Исус започна да проповядва, казвайки: Покайте се, защото наближи небесното царство.
И като ходеше край галилейското езеро, видя двама братя, Симона наречен Петър и брат му Андрея, че хвърляха мрежа в езерото, понеже бяха рибари.
И казва им: Дойдете след Мене, и Аз ще ви направя ловци на човеци.
И те веднага оставиха мрежите и отидоха след Него.
И като отмина от там, видя други двама братя, Якова Заведеев и брат му Йоана, че кърпеха мрежите си в ладията с баща си Заведея; и ги повика.
И те на часа оставиха ладията и баща си, и отидоха след Него.
Тогава Исус ходеше по цяла Галилея, и поучаваше в синагогите им, и проповядваше благовестието на царството, и изцеляваше всякаква болест и всякаква немощ между людете.
И разнесе се слух за Него по цяла Сирия; и довеждаха при Него всички болни, страдащи от разни болести и мъки, хванати от бяс, епилептици и парализирани; и ги изцели.
И подире Му вървяха големи множества от Галилея и Декапол, от Ерусалим и Юдея, и из отвъд Йордан.
А Исус като видя множествата, възкачи се на хълма; и когато седна, учениците Му дойдоха при Него.
И като отвори устата Си поучаваше ги казвайки:
Блажени нищите по дух, защото е тяхно небесното царство.
Блажени скърбящите, защото те ще се утешат.
Блажени кротките, защото те ще наследят земята.
Блажени които гладуват и жадуват за правдата, защото те ще се наситят.
Блажени милостивите, защото на тях ще се показва милост.
Блажени чистите по сърце, защото те ще видят Бога.
Блажени миротворците, защото те ще се нарекат Божии чада.
Блажени гонените заради правдата, защото е тяхно небесното царство.
Блажени сте, когато ви хулят и ви гонят, и говорят против вас лъжливо, всякакво зло заради Мене;
радвайте се и веселете се, защото голяма е наградата ви на небесата, понеже така гониха пророците, които бяха преди вас.
Вие сте солта на земята. Но ако солта обезсолее, с какво ще се осоли? Тя вече за нищо не струва, освен да се изхвърли вън и да се тъпче от хората.
Вие сте виделината на света. Град поставен на хълм не може да се укрие.
И когато запалят светило, не го турят под шиника, а на светилника, и то свети на всички, които са вкъщи.
Също така нека свети вашата виделина пред човеците, за да виждат добрите ви дела, и да прославят вашия Отец, Който е на небесата.
Да не мислите, че съм дошъл да разруша закона или пророците; не съм дошъл да разруша, но да изпълня.
Защото истина ви казвам: Докле премине небето и земята, ни една йота, ни една точка от закона няма да премине, докато всичко не се сбъдне.
И тъй, който наруши една от тия най-малки заповеди, и научи така човеците, най-малък ще се нарече в небесното царство; а който ги изпълни и научи така човеците, той ще се нарече велик в небесното царство.
Защото казвам ви, че ако вашата правда не надмине правдата на книжниците и фарисеите, никак няма да влезете в небесното царство.
Чули сте, че е било казано на старовременните: “Не убивай; и който убие излага се на съд”.
пък Аз ви казвам, че всеки, който се гневи на брата си [без причина], излага се на съд; и който рече на брата си Рака*(Безделниче), излага се на Синедриона; а който му рече: Бунтовни безумецо, излага се на огнения пъкъл.
И тъй, като принасяш дара си на олтара, ако там си спомниш, че брат ти има нещо против тебе,
Остави дара си там пред олтара, и иди, първо се помири с брата си, тогава дойди и принеси дара си.
Спогаждай се с противника си по-скоро, докато си на пътя с него към съдилището, да не би противникът ти да те предаде на съдията, а съдията те предаде на служителя, и да бъдеш хвърлен в тъмница.
Истина ти казвам: Никак няма да излезеш оттам докле не изплатиш и последния кодрант.
Чули сте, че е било казано: “Не прелюбодействувай”.
Но Аз ви казвам, че всеки, който гледа жена, за да я пожелае, вече е прелюбодействувал с нея в сърцето си.
Ако дясното ти око те съблазнява, извади го и хвърли го; защото по-добре е за тебе да погине една от телесните ти части, а не цялото ти тяло да бъде хвърлено в пъкъла.
И ако дясната ти ръка те съблазнява, отсечи я и хвърли я: защото по-добре е за тебе да погине една от телесните ти части, а не цялото ти тяло да отиде в пъкъла.
Още било казано: “Който си напусне жената, нека й даде разводно писмо”.
А пък Аз ви казвам, че всеки, който напусне жена си, освен по причина на прелюбодейство, прави я да прелюбодействува; и който се ожени за нея, когато бъде напусната, той прелюбодействува.
Чули сте още, че е било казано на старовременните: “Не си престъпвай клетвата, но изпълнявай пред Господа клетвите си”.
Но Аз ви казвам: Никак да се не кълнете; нито в небето, защото то е престол на Бога;
нито в земята, защото е подножието Му; нито в Ерусалим, защото е град на великия Цар.
Нито в главата си да се не кълнеш, защото не можеш направи ни един косъм бял или черен.
Но говорът ви да бъде: Да, да; Не, не; а каквото е повече от това, е от лукавия.
Чули сте, че е било казано: “Око за око, зъб за зъб”.
А пък Аз ви казвам: Не се противете на злия човек; но, ако те плесне някой по дясната буза, обърни му и другата.
На тогова, който би поискал да се съди с тебе и да ти вземе ризата, остави му и горната дреха.
Който те принуди да вървиш с него една миля, иди с него две.
Дай на оногова, който проси от тебе; и не се отвръщай от оногова, който ти иска на заем.
Чули сте, че е било казано: “Обичай ближния си, а мрази неприятеля си”.
Но Аз ви казвам: Обичайте неприятелите си и молете се за тия, които ви гонят;
за да бъдете чада на вашия Отец, Който е на небесата; защото Той прави слънцето Си да изгрява на злите и на добрите, и дава дъжд на праведните и на неправедните.
Защото, ако обичате само ония, които обичат вас, каква награда ви се пада? Не правят ли това и бирниците?
И ако поздравявате само братята си, какво особено правите? Не правят ли това и езичниците?
И тъй бъдете съвършени и вие, както е съвършен вашият небесен Отец.
Внимавайте да не вършите делата на правдата си пред човеците, за да ви виждат; инак нямате награда при Отца си, Който е на небесата.
И тъй, когато правиш милостиня, не тръби пред себе си, както правят лицемерите по синагогите и по улиците, за да бъдат похвалявани от човеците; истина ви казвам: Те са получили вече своята награда.
А когато ти правиш милостиня, нека левицата ти не узнае какво прави десницата ти;
да става твоята милостиня в тайно; и твоят Отец, Който вижда в тайно, ще ти въздаде [на яве].
И когато се молите, не бивайте като лицемерите; защото те обичат да се молят стоящи по синагогите и по ъглите на улиците, за да ги виждат човеците; истина ви казвам: Те са получили вече своята награда.
ти, когато се молиш, влез във вътрешната си стаичка, и като си затвориш вратата, помоли се на своя Отец, Който е в тайно; и Отец ти, Който вижда в тайно, ще ти въздаде [на яве].
А когато се молите, не говорете излишни думи, както езичниците; защото те мислят че ще бъдат послушани заради многото си говорене.
И тъй, не бъдете като тях; защото Отец ви знае от що се нуждаете преди вие да Му искате.
А вие се молете така: Отче наш, Който си на небесата, да се свети Твоето име!
да дойде Твоето царство; да бъде Твоята воля, както на небето така и на земята;
Дай ни днес ежедневния хляб;
и прости ни дълговете, както и ние простихме на нашите длъжници;
не ни въвеждай в изкушение, но избави ни от лукавия, [защото царството е Твое, и силата и славата, до вековете. Амин].
Защото, ако вие простите на човеците съгрешенията им, то и небесният ви Отец ще прости на вас.
Но ако вие не простите на човеците съгрешенията им, то и вашият Отец няма да прости вашите съгрешения.
А когато постите, не бивайте унили, като лицемерите; защото те помрачават лицата си, за да ги виждат човеците, че постят; истина ви казвам: Те са получили вече своята награда.
А ти, когато постиш, помажи главата си и омий лицето си,
да те не виждат човеците, че постиш, но Отец ти, Който е в тайно; и Отец ти, Който вижда в тайно, ще ти въздаде [на яве].
Недейте си събира съкровища на земята, гдето молец и ръжда ги изяжда, и гдето крадци подкопават и крадат.
Но събирайте си съкровища на небето, гдето молец и ръжда не ги изяжда, и гдето крадци не подкопават нито крадат;
защото гдето е съкровището ти, там ще бъде и сърцето ти.
Окото е светило на тялото; и тъй, ако окото ти е здраво цялото ти тяло ще бъде осветено;
но ако окото ти е болнаво, то цялото ти тяло ще бъде помрачено. Прочее, ако светлината в тебе е тъмнина то колко голяма ще е тъмнината!
Никой не може да слугува на двама господари, защото или ще намрази единия, а ще обикне другия, или към единия ще се привърже, а другия ще презира. Не можете да слугувате на Бога и на мамона.
Затова ви казвам: Не се безпокойте за живота си, какво ще ядете или какво ще пиете, нито за тялото си, какво ще облечете. Не е ли животът повече от храната, и тялото от облеклото?
Погледнете на небесните птици, че не сеят, нито жънат, нито в житници събират: и пак небесният ви Отец ги храни. Вие не сте ли много по-скъпи от тях?
И кой от вас може с грижене да прибави един лакът на ръста си?
И за облекло, защо се безпокоите? Разгледайте полските кремове как растат; не се трудят; нито предат;
но казвам ви, че нито Соломон с всичката си слава не се е обличал като един от тях.
Но ако Бог така облича полската трева, която днес я има, а утре я хвърлят в пещ, не ще ли много повече да облича вас маловерци?
И тъй не се безпокойте, и не думайте: Какво ще ядем? или: Какво ще пием? или: Какво ще облечем?
(Защото всичко това търсят езичниците), понеже небесният ви Отец знае, че се нуждаете от всичко това.
Но първо търсете Неговото царство и Неговата правда; и всичко това ще ви се прибави.
Затова, не се безпокойте за утре, защото утрешният ден ще се безпокои за себе си. Доста е на деня злото, което му се намери.
Не съдете, за да не бъдете съдени.
Защото с каквато съдба съдите, с такава ще ви съдят, и с каквато мярка мерите, с такава ще ви се мери.
И защо гледаш съчицата в окото на брата си, а не внимаваш на гредата в твоето око?
Или как ще речеш на брата си: Остави ме да извадя съчицата из окото ти; а ето гредата в твоето око?
Лицемерецо, първо извади гредата от твоето око, и тогава ще видиш ясно за да извадиш съчицата от братовото си око.
Не давайте свято нещо на кучетата, нито хвърляйте бисерите си пред свинете, да не би да ги стъпчат с краката си и се обърнат да ви разкъсат.
Искайте, и ще ви се даде; търсете, и ще намерите; хлопайте, и ще ви се отвори,
защото всеки, който иска, получава; който търси, намира; и на тогова, който хлопа, ще се отвори.
Има ли между вас човек, който, ако му поиска син му хляб, ще му даде камък?
или, ако поиска риба, да му даде змия?
И тъй, ако вие, които сте зли, знаете да давате блага на чадата си, колко повече Отец ви, Който е на небесата, ще даде добри неща на тия, които искат от Него!
И тъй, всяко нещо, което желаете да правят човеците на вас, така и вие правете на тях; защото това е същината на закона и пророците.
Влезте през тясната порта, защото широка е портата и пространен е пътят, който води в погибел, и мнозина са ония, които минават през тях.
Понеже тясна е портата и стеснен е пътят, който води в живот, и малцина са ония, които ги намират.
Пазете се от лъжливите пророци, които дохождат при вас с овчи дрехи, а отвътре са вълци грабители.
От плодовете им ще ги познаете. Бере ли се грозде от тръни, или смокини от репеи?
Също така, всяко добро дърво дава добри плодове, а лошото дърво дава лоши плодове.
Не може добро дърво да дава лоши плодове; или лошо дърво да дава добри плодове.
Всяко дърво, което не дава добър плод, отсича се и се хвърля в огън.
И тъй, от плодовете им ще ги познаете.
Не всеки, който Ми казва: Господи! Господи! ще влезе в небесното царство, но който върши волята на Отца ми, Който е на небесата.
В онзи ден мнозина ще Ми рекат: Господи! Господи! не в Твоето ли име пророкувахме, не в Твоето ли име бесове изгонихме, и не в Твоето ли име направихме много велики дела?
Но тогава ще им заявя: Аз никога не съм ви познавал; махнете се от Мене вие, които вършите беззаконие.
И тъй, всеки, който чуе тия Мои думи и ги изпълнява, ще се уприличи на разумен човек, който е построил къщата си на канара;
и заваля дъждът, придойдоха реките, духнаха ветровете, и устремиха се върху тая къща; но тя не падна, защото бе основана на канара.
И всеки, който чуе тези Мои думи и не ги изпълнява, ще се уприличи на неразумен човек, който построи къщата си на пясък;
и заваля дъждът, придойдоха реките и духнаха ветровете, и устремиха се върху тая къща; и тя падна, и падането й бе голямо.
И когато свърши Исус тия думи, народът се чудеше на учението Му;
защото ги поучаваше като един, който има власт, а не като техните книжници.
А когато слезе от хълма, последваха Го големи множества.
И, ето, един прокажен дойде при Него, кланяше Му се и каза: Господи, ако искаш, можеш да ме очистиш.
Тогава Исус простря ръка и се допря до него и рече: Искам; бъди очистен. И на часа му се очисти проказата.
И Исус му каза: гледай да не кажеш това никому; но, за свидетелство на тях, иди да се покажеш на свещеника, и принеси дара, който Мойсей е заповядал.
А когато влезе в Кипернаум, един стотник дойде при Него и Му се молеше, казвайки:
Господи, слугата ми лежи у дома парализиран, и много се мъчи.
Той му казва: Ще дойда и ще го изцеля.
Стотникът в отговор Му рече: Господи не съм достоен да влезеш под стряхата ми; но кажи само една дума, и слугата ми ще оздравее.
Защото и аз съм подвластен човек и имам подчинени на мен войници; и казвам на тогова: Иди, и той отива; и на друг: Дойди, и той дохожда; а на слугата си: Стори това, и го струва.
Исус, като чу това, почуди се, и рече на ония, които идеха изподире: Истина ви казвам, нито в Израиля съм намерил толкова вяра.
Но казвам ви, че мнозина ще дойдат от изток и запад, и ще насядат с Авраама, Исаака и Якова в небесното царство;
а чадата на царството ще бъдат изхвърлени във външната тъмнина; там ще бъде плач и скърцане със зъби.
Тогава Исус рече на стотника: Иди си; както си повярвал, така нека ти бъде. И слугата оздравя в същия час.
И когато дойде Исус в къщата на Петра, видя, че тъща му лежеше болна от треска.
И допря се до ръката й, и треската я остави; и тя стана да Му прислужва.
А когато се свечери, доведоха при Него мнозина хванати от бяс; и Той изгони духовете с една дума, и изцели всичките болни;
за да се сбъдне реченото чрез пророк Исаия, който казва: “Той взе на Себе Си нашите немощи, И болестите ни понесе”.
И като видя Исус около Себе Си много народ, заповяда да минат отвъд езерото.
И дойде един книжник и Му рече: Учителю, ще вървя след Тебе където и да идеш.
Исус му каза: Лисиците си имат леговища, и небесните птици гнезда; а Човешкият Син няма где глава да подслони.
А друг от учениците Му рече: Господи, позволи ми първо да отида и погреба баща си.
Но Исус му рече: Върви след Мене, и остави мъртвите да погребат своите мъртъвци.
И когато влезе в една ладия, учениците Му влязоха подир Него.
И, ето, голяма буря се подигна на езерото, до толкова щото вълните покриваха ладията; а Той спеше.
Тогава се приближиха, събудиха Го и казаха: Господи, спаси! Загиваме!
А Той им каза: Защо сте страхливи, маловерци? Тогава стана, смъмри ветровете и вълните, и настана голяма тишина.
А човеците се чудеха и казваха: Какъв е Тоя, че и ветровете и вълните*(Гръцки: Морето.) Му се покоряват?
И когато дойде на отвъдната страна, в гадаринската земя, срещнаха Го двама хванати от бяс, които излизаха от гробищата, твърде свирепи, така щото никой не можеше да мине през онзи път.
И, ето, извикаха, казвайки: Какво имаш с нас, Ти Божий Сине? Нима си дошъл тука преди време да ни мъчиш?
А надалеч от тях имаше голямо стадо свине, което пасеше.
И бесовете му се молеха, думайки: Ако ни изпъдиш, изпрати ни в стадото свине.
И рече им: Идете. И те като излязоха, отидоха в свинете; и, ето, цялото стадо се спусна долу по стръмнината в езерото, и загина във водата.
А свинарите побягнаха, и като отидоха в града разказаха всичко, и това що бе станало с хванатите от бяс.
И, ето, целият град излезе да посрещне Исуса; и като Го видяха, помолиха Му се да си отиде от техните предели.
Тогава Той влезе в една ладия, премина и дойде в Своя Си град.
И, ето, донесоха при Него един паралитик, сложен на постелка; и Исус като видя вярата им, рече на паралитика: Дерзай, синко; прощават ти се греховете.
И, ето, някои от книжниците си казаха: Този богохулствува.
А Исус, като узна помислите им, рече: Защо мислите зло в сърцата си?
Защото кое е по-лесно, да река: Прощават ти се греховете, или да река: Стани и ходи?
Но, за да познаете, че Човешкият Син има власт на земята да прощава греховете (тогава каза на паралитика): Стани, вдигни си постелката и иди у дома си.
И той стана и отиде у дома си.
А множествата, като видяха това, страх ги обзе и прославиха Бога, Който бе дал такава власт на човеците.
И като минаваше оттам, Исус видя един човек, на име Матей, седящ в бирничеството; и рече му: Върви след Мене. И той стана да Го последва.
И когато бе седнал на трапезата в къщата, ето, мнозина бирници и грешници дойдоха и насядаха с Исуса и с учениците Му.
И фарисеите, като видяха това, рекоха на учениците Му: Защо яде вашият учител с бирниците и грешниците?
А Той, като чу това, рече: Здравите нямат нужда от лекар, а болните.
идете и научете се що значи тази дума: “Милост искам, а не жертви”, защото не съм дошъл да призова праведните, а грешните [на покаяние].
Тогава дохождат при Него Йоановите ученици и казват: Защо ние и фарисеите постим много, а Твоите ученици не постят?
Исус им каза: Могат ли сватбарите да жалеят, докато е с тях младоженецът? Ще дойде обаче, време, когато младоженецът ще им се отнеме; и тогава ще постят.
Никой не кърпи вехта дреха с невалян плат; защото това, което трябваше да я запълни, отдира от дрехата, и съдраното става по-лошо.
Нито наливат ново вино във вехти мехове; инак, меховете се спукват, виното изтича, и меховете се изхабяват. Но наливат ново вино в нови мехове, та и двете се запазват.
Когато им говореше това, ето, един началник дойде и им се кланяше, и казваше: Дъщеря ми току що умря; но дойди и възложи ръката Си на нея и тя ще оживее.
И, като стана, Исус отиде подир него, тоже и учениците Му.
И, ето, една жена, която имаше кръвотечение дванадесет години, приближи се изотзад и се допря до полата на дрехата Му;
защото си думаше: Ако се допра до дрехата Му, ще оздравея.
А Исус като се обърна и я видя, рече: Дерзай, дъщерьо; твоята вяра те изцели. И от същия час жената оздравя.
И когато дойде Исус в къщата на началника, и видя свирачите и народа разтревожен, рече:
Идете си, защото момичето не е умряло, но спи. А те Му се присмиваха.
А като изпъдиха народа, Той влезе и я хвана за ръката; и момичето стана.
И това са разчу по цялата оная страна.
И когато Исус си отиваше оттам, подир Него вървяха двама слепи, които викаха, казвайки: Смили се за нас, Сине Давидов!
И като влезе вкъщи, слепите се приближиха до Него; и Исус им казва: Вярвате ли че мога да сторя това? Казват Му: Вярваме, Господи.
Тогава Той се допря до очите им, и рече: Нека ви бъде според вярата ви.
И очите им се отвориха. А Исус им заръча строго, като каза: Внимавайте никой да не знае това.
А те, като излязоха разгласиха славата Му по цялата оная страна.
И когато те излизаха, ето, доведоха при Него един ням човек, хванат от бяс.
И след като бе изгонен бесът, немият проговори; и множествата се чудеха и думаха: Никога не се е виждало такова нещо в Израиля.
А фарисеите казваха: Чрез началника на бесовете Той изгонва бесовете.
Тогава Исус обикаляше всичките градове и села и поучаваше в синагогите им и проповядваше благовестието на царството; и изцеляваше всякаква болест и всякаква немощ.
А когато видя множествата, смили се за тях, защото бяха отрудени и пръснати като овце, които нямат пастир.
Тогава рече на учениците Си: Жетвата и изобилна, а работниците малко;
затова, молете се на Господаря на жетвата да изпрати работници на жетвата Си.
И като повика дванадесетте Си ученици, даде им власт над нечистите духове, да ги изгонват, и да изцеляват всякаква болест и всякаква немощ.
А ето имената на дванадесетте апостоли: първият, Симон, който се нарича Петър, и Андрей, неговият брат; Яков Заведеев, и Йоан, неговият брат;
Филип и Вартоломей; Тома и Матей бирникът; Яков Алфеев и Тадей;
Симон Зилот и Юда Искариотски, който Го предаде.
Тия дванадесет души Исус изпрати и заповяда им, казвайки: Не пътувайте към езичниците, и в самарийски град не влизайте;
но по-добре отивайте при изгубените от Израилевия дом.
И като отивате, проповядвайте, казвайки: Небесното царство наближи.
Болни изцелявайте, мъртви възкресявайте, прокажени очиствайте, бесове изгонвайте; даром сте приели, даром давайте.
Не вземайте нито злато, нито сребро, нито медна монета в пояса си,
нито торба за път, нито две ризи, нито обуща, нито тояга; защото работникът заслужава своята прехрана.
И в кой да било град или село, като влезете, разпитвайте кой в него е достоен, и там оставайте докле си отидете.
А когато влизате в дома, поздравявайте го.
И ако домът бъде достоен, нека дойде на него вашият мир; но ако не бъде достоен, мирът ви нека се върне към вас.
И ако някой не ви приеме, нито послуша думите ви, когато излизате от дома му, или от онзи град, отърсете праха от нозете си.
Истина ви казвам, по-леко ще бъде наказанието на содомската и гоморската земя в съдния ден, отколкото на онзи град.
Ето, Аз ви изпращам като овце посред вълци; бъдете, прочее, разумни като змиите, и незлобливи като гълъбите.
А пазете се от човеците защото ще ви предават на събори, и в синагогите си ще ви бият.
Да! И пред управители и царе ще ви извеждат, поради Мене, за да свидетелствувате на тях и на народите.
А когато ви предадат, не се безпокойте, как или какво да говорите, защото в същия час ще ви се даде какво да говорите.
Защото не сте вие, които говорите, но Духът на Отца ви, Който говори чрез вас.
Брат брата ще предаде на смърт, и баща чадо; и чада ще се подигат против родителите си и ще ги умъртвят.
Ще бъдете мразени от всички, поради Моето име; а който устои до край, той ще бъде спасен.
А когато ви гонят от тоя град, бягайте в другия; защото истина ви казвам: Няма да изходите Израилевите градове докле дойде Човешкият Син.
Ученикът не е по-горен от учителя си, нито слугата е по-горен от господаря си.
Доста е на ученика да бъде като учителя си, и слугата като господаря си. Ако стопанинът на дома нарекоха Веезевул, то колко повече домашните Му!
И тъй, не бойте се от тях; защото няма нищо покрито, което не ще се открие, и тайно, което не ще се узнае.
Това, което ви говоря в тъмно, кажете го на видело; и което чуете на ухо, прогласете го от покрива.
Не бойте се от ония, които убиват тялото, а душата не могат да убият; но по-скоро бойте се от оногова, който може и душа и тяло да погуби в пъкъла.
Не продават ли се две врабчета за един асарий? И пак ни едно от тях няма да падне на земята без волята на Отца ви.
А вам и космите на главата са всички преброени.
Не бойте се, прочее, вие сте много по-скъпи от врабчетата.
И тъй, всеки, който изповяда Мене пред човеците, ще го изповядам и Аз пред Отца Си, Който е на небесата.
Но всеки, който се отрече от Мене пред човеците, ще се отрека и Аз от него пред Отца Си, Който е на небесата.
Да не мислите, че дойдох да поставя мир на земята; не дойдох да поставя мир, а нож.
Защото дойдох да настроя човек против баща му, дъщеря против майка й, и снаха против свекърва й;
и неприятели на човека ще бъдат домашните му.
Който люби баща или майка повече от Мене, не е достоен за Мене; и който люби син или дъщеря повече от Мене, не е достоен за Мене.
и който не вземе кръста си и не върви след Мене, не е достоен за Мене.
Който намери живота си, ще го изгуби; и който изгуби живота си, заради Мене, ще го намери.
Който приема вас, Мене приема; и който приема Мене, приема Този, Който Ме е пратил.
Който приема пророк в името на пророк, награда на пророк ще получи; и който приема праведник в име на праведник, награда на праведник ще получи.
И който напои един от тия скромните само с една чаша студена вода, в име на ученик, истина ви казвам, никак няма да изгуби наградата си.
А Исус, когато свърши наставленията Си към дванадесетте Си ученика, замина оттам да поучава и проповядва по градовете им.
А Йоан като чу в тъмницата за делата на Христа, прати от учениците си да Му кажат:
Ти ли си оня, Който има да дойде, или друг да очакваме?
Исус в отговор им рече: Идете, съобщете на Йоана това, което чувате и виждате:
Слепи прогледват, куци прохождат, прокажени се очистват и глухи прочуват; мъртви биват възкресявани, и на сиромасите се проповядва благовестието.
И блажен оня, който не се съблазнява в Мене.
И когато те си отиваха, Исус почна да казва на народа за Йоана: Какво излязохте да видите в пустинята? Тръстика ли от вятър разлюлявана?
Но какво излязохте да видите? Човек в меки дрехи ли облечен? Ето, тия, които носят меки дрехи, са в царски дворци.
Но защо излязохте? Пророк ли да видите? Да, казвам ви, и повече от пророк.
Това е онзи, за когото е писано: “Ето, Аз изпращам вестителя Си пред Твоето лице, Който ще устрои пътя Ти пред Тебе.”
Истина ви казвам: Между родените от жени, не се е въздигнал по-голям от Йоана Кръстителя; обаче, най-малкият в небесното царство, е по-голям от него.
А от дните на Йоана Кръстителя до сега небесното царство на сила се взема, и които се насилят го грабват.
Защото всичките пророци и законът пророкуваха до Йоана;
и, ако искате до го приемете, тоя е Илия, който имаше да дойде.
Който има уши да слуша, нека слуша.
А на какво да уприлича това поколение? То прилича на деца, седящи по пазарите, които викат на другарите си, казвайки:
Свирихме ви, и не играхте; ридахме, и не жалеехте.
Защото дойде Йоан, който нито ядеше, нито пиеше; и казват: Бяс има.
Дойде Човешкият Син, Който яде и пие; и казват: Ето човек лаком и винопиец, приятел на бирниците и на грешниците! Но пак, мъдростта се оправдава от делата си.
Тогава почна да укорява градовете, гдето се извършиха повечето от Неговите велики дела, за гдето не се покаяха:
Горко ти Хоразине! Горко ти, Витсаидо! Защото, ако бяха се извършили в Тир и Сидон великите дела, които се извършиха у вас, те отдавна биха се покаяли във вретище и пепел.
Но казвам ви, на Тир и Сидон наказанието ще бъде по-леко в съдния ден, отколкото на вас.
И ти, Капернауме, до небесата ли ще се издигнеш? До ада ще слезеш! Защото, ако бяха се извършили в Содом великите дела, които се извършиха в тебе, той би и до днес останал.
И казвам ви, че в същия ден наказанието на содомската земя ще бъда по-леко отколкото на тебе.
В онова време Исус проговори, казвайки: Благодаря Ти, Отче, Господи на небето и земята, за гдето си утаил това от мъдрите и разумните, а си го открил на младенците.
Да, Отче защото така Ти се видя угодно.
Всичко Ми е предадено от Отца Ми; и, освен Отца, никой не познава Сина; нито познава някой Отца, освен Синът и оня, комуто Синът би благоволил да Го открие.
Дойдете при Мене всички, които се трудите и сте обременени, и Аз ще ви успокоя.
Вземете Моето иго върху си, и научете се от Мене; защото съм кротък и смирен на сърце; и ще намерите покой на душите си.
Защото Моето иго е благо, и Моето бреме е леко.
По онова време, в една събота, Исус минаваше през посевите; а учениците Му, като огладняха, почнаха да късат класове и да ядат.
А фарисеите, като видяха това, рекоха Му: Виж Твоите ученици вършат каквото не е позволено да се върши в събота.
А Той им рече: Не сте ли чели що стори Давид, когато огладня той и мъжете, които бяха с него,
как влезе в Божия дом и яде от присъствените хлябове, които не бе позволено да яде ни той, нито ония, които бяха с него, а само свещениците?
Или не сте ли чели в закона, че в съботен ден свещениците в храма нарушават съботата, и пак не са виновни.
Но казвам ви, че тук има повече от храма.
Но ако бяхте знаели що значи тая дума: “Милост искам, а не жертва”, не бихте осъдили невинните.
Защото Човешкият Син е Господар на съботата.
И като замина оттам, дойде в синагогата им.
И ето човек с изсъхнала ръка; и, за да обвинят Исуса, попитаха Го казвайки: Позволено ли е човек да изцелява в събота?
И Той им каза: Кой човек от вас, ако има една овца, и тя в съботен ден падне в яма, не ще я улови и извади?
А колко е по-скъп човек от овца! Затова позволено е да се прави добро в съботен ден.
Тогава казва на човека: Простри ръката си. И той я простря; и тя стана здрава като другата.
А фарисеите, като излязоха, наговориха се против Него, как да Го погубят.
Но Исус, като позна това, оттегли се оттам; и мнозина тръгнаха подире Му, и Той ги изцели всички.
И заръча им да го не разгласяват;
за да се сбъдне реченото чрез пророк Исаия, който казва:
“Ето Моят служител, Когото избрах Моят възлюбен, в Когото е благоволението на душата Ми; Ще положа Духа Си на Него, И Той ще възвести съдба на народите.
Няма да се скара, нито да извика, Нито ще чуе някой гласа Му по площадите;
Смазана тръстика няма да пречупи, И замъждял фитил няма да угаси, Докато изведе правосъдието към победа.
И в Неговото име народите ще се надяват”.
Тогава доведоха при Него един хванат от бяс, сляп и ням; и го изцели, тъй щото немият и проговори и прогледа.
И всичките множества се смаяха и думаха: Да не би Този да е Давидовият син?
А фарисеите, като чуха това, рекоха: Тоя не изгонва бесовете, освен чрез началника на бесовете, Веелзевула.
А Исус, като знаеше техните помисли, рече им: Всяко царство, разделено против себе си, запустява; и никой град или дом, разделен против себе си няма да устои.
Ако Сатана изгонва Сатана, той се е разделил против себе си; тогава как ще устои неговото царство?
При това, ако аз чрез Веелзевула изгонвам бесовете, чрез кого ги изгонват вашите възпитаници? Затова, те ще ви бъдат съдии.
Но ако Аз чрез Божия Дух изгонвам бесовете, то Божието царство е дошло върху вас.
Или как може да влезе някой в къщата на силния човек и да му ограби покъщината, ако първо не върже силния? — Тогава ще ограби къщата му.
Който не е с Мене, той е против Мене; и който не събира с Мене, разпилява.
Затова ви казвам: Всеки грях и хула ще се прости на човеците; но хулата против Духа няма да се прости.
И ако някой каже дума против Човешкия Син, ще му се прости; но ако някой каже дума против Святия Дух, няма да му се прости, нито в тоя свят*(Или: век.), нито в бъдещия.
Или направете дървото добро, и плода му добър; или направете дървото лошо, и плода му лош; защото от плода се познава дървото.
Рожби ехидни! Как можахте да говорите добро, като сте зли? Защото от онова, което препълва сърцето, говорят устата.
Добрият човек от доброто си съкровище изважда добри неща; а злият човек от злото си съкровище изважда зли неща.
И казвам ви, че за всяка празна дума, която кажат човеците, ще отговарят в съдния ден.
Защото от думите си ще се оправдаеш, и от думите си ще се осъдиш.
Тогава някой от книжниците и фарисеите Му отговориха, казвайки: Учителю, искаме да видим знамение от Тебе.
А Той в отговор им рече: Нечестиво и прелюбодейно поколение иска знамение, но друго знамение няма да му се даде, освен знамението на пророк Йона.
Защото, както Йона беше в корема на морското чудовище три дни и три нощи, така и Човешкият Син ще бъде в сърцето на земята три дни и три нощи.
Ниневийските мъже ще се явят на съда с това поколение, и ще го съдят, защото те се покаяха чрез Йоновата проповед; а ето, тука има повече от Йона.
Южната царица ще се яви на съда с това поколение и ще го осъди, защото тя дойде от краищата на земята за да чуе Соломоновата мъдрост; а, ето, тука има повече от Соломона.
Когато нечистият дух излезе от човека, той минава през безводни места да търси покой, и не намира.
Тогава казва: Ще се върна в къщата си отгдето съм излязъл. И, като дойде намира я празна, пометена и наредена.
Тогава отива и взема при себе си седем други духове, по-зли от него, и, като влязат, живеят там; и последното състояние на оня човек става по-лошо от първото. Също така ще бъде и на това нечестиво поколение.
Когато Той още говореше на народа, ето, майка Му и братята Му стояха вън и искаха да Му говорят.
И някой си Му рече: Ето, майка Ти и братята Ти стоят вън и искат да Ти говорят.
А той в отговор рече на този, който Му каза това: Коя е майка Ми? И кои са братята Ми?
И като простря ръка към учениците Си рече: Ето майка Ми братята Ми!
Защото, който върши волята на Отца Ми, Който е на небесата, той ми е брат и сестра и майка.
В същия ден Исус излезе из къщи и седна край езерото.
И събраха се до Него големи множества, така щото влезе и седна в една ладия; а целият народ стоеше на брега.
И говореше им много с притчи, казвайки: Ето, сеячът излезе да сее;
и като сееше някои зърна паднаха край пътя: птиците дойдоха и ги изкълваха.
А други паднаха на канаристите места, гдето нямаше много пръст; и твърде скоро поникнаха, защото нямаше дълбока почва;
и като изгря слънцето, пригоряха, и понеже нямаха корен изсъхнаха.
Други пък паднаха между тръните; тръните пораснаха и ги заглушиха.
А други паднаха на добра земя, и дадоха плод, кое стократно, кое шестдесет, кое тридесет.
йто има уши [да слуша], нека слуша.
Тогава се приближиха учениците Му и Му казаха: Защо им говориш с притчи?
А Той в отговор им каза: Защото на вас е дадено да знаете тайните на небесното царство, а на тях не е дадено.
Защото който има, нему ще се даде, и ще има изобилие; а който няма, от него ще се отнеме и това, което има.
Затова им говоря с притчи, защото гледат, а не виждат; чуят а не слушат, нито разбират.
На тях се изпълнява Исаевото пророчество, което казва: “С уши ще чуете, а никак няма да разберете; И с очи ще гледате, а никак няма да видите.
Защото сърцето на тия люде е задебеляло. И с ушите си тежко чуват, И очите си склопиха; Да не би да видят с очите си, И да чуят с ушите си, И да разберат със сърцето си, И да се обърнат, И Аз да ги изцеля”.
А вашите очи са блажени, защото виждат, и ушите ви, защото чуват.
Защото истина ви казвам, че мнозина пророци и праведници са желали да видят това, което вие виждате, но не видяха, и да чуят това, което вие чувате, но не чуха.
Вие, прочее, чуйте какво значи притчата за сеяча.
При всекиго, който чуе словото на царството и не го разбира, дохожда лукавият и грабва посяното в сърцето му; той е посяното край пътя.
А посяното на канаристите места е оня, който чуе словото и веднага с радост го приема;
корен, обаче, няма в себе си, но е привременен; и когато настане напаст или гонение поради словото, на часа се съблазнява.
А посяното между тръните е оня, който чува словото; но светските грижи и примамката на богатството заглушават словото, и той става безплоден.
А посяното на добра земя е оня, който чуе словото и го разбира, който и дава плод, и принася кой стократно, кой шестдесет, кой тридесет.
Друга притча им предложи, като каза: Небесното царство се уприличава на човек, който е посял добро семе на нивата си;
но, когато спяха човеците, неприятелят му дойде и пося плевели между житото, и си отиде.
А когато поникна стволът и завърза плод, тогава се появиха и плевелите.
А слугите на домакина дойдоха и му казаха: Господине, не пося ли добро семе на нивата си? Тогава откъде са плевелите?
Той им каза: Някой неприятел е сторил това. А слугите му казаха: Като е тъй искаш ли да идем да го оплевим?
А той каза: Не искам; да не би, като плевите плевелите, да изскубете заедно с тях и житото.
Оставете да растат и двете заедно до жетва; а във време на жетва ще река на жетварите: Съберете първо плевелите, и вържете ги на снопове за изгаряне, а житото приберете в житницата ми.
Друга притча им предложи, казвайки: Небесното царство прилича на синапово зърно, което човек взе и го пося на нивата си;
което наистина е по-малко от всичките семена, но, когато порасте, е по-голямо от злаковете, и става дърво, така щото небесните птици дохождат и се подслоняват по клончетата му.
Друга притча им каза: Небесното царство прилича на квас, който една жена взе и замеси в три мери брашно, докле вкисна всичкото.
Всичко това Исус изказа на народа с притчи, и без притчи не им говореше;
за да се изпълни реченото чрез пророка, който казва: “Ще отворя устата Си в притчи; Ще изкажа скритото още от създанието на света”.
Тогава Той остави народа и дойде вкъщи. И учениците Му се приближиха при Него и казаха: Обясни ни притчата за плевелите на нивата.
А в отговор Той каза: Сеячът на доброто семе е Човешкият Син;
нивата е светът; доброто семе, това са чадата на царството; а плевелите са чадата на лукавия;
неприятелят, който ги пося, е дяволът; жетвата е свършекът на века; а жетварите са ангели.
И тъй, както събират плевелите и ги изгарят в огън, така ще бъде и при свършека на века.
Човешкият Син ще изпрати ангелите Си, които ще съберат от царството Му всичко що съблазнява, и ония, които вършат беззаконие,
и ще ги хвърлят в огнената пещ; там ще бъде плач и скърцане със зъби.
гава праведните ще блеснат като слънцето в царството на Отца Си. Който има уши [да слуша], нека слуша.
Небесното царство прилича на имане скрито в нива, което, като го намери човек, скрива го, и в радостта си отива, продава всичко що има, и купува оная нива.
Небесното царство прилича още на търговец, който търсеше хубави бисери,
и, като намери един скъпоценен бисер, отиде, продаде всичко що имаше и го купи.
Небесното царство прилича още на мрежа, хвърлена в езерото, която събира риби от всякакъв вид,
и, като се напълни изтеглиха я на брега, седнаха и прибраха добрите в съдове, а лошите изхвърлиха.
Така ще бъде и при свършека на века; ангелите ще излязат и ща отлъчат нечестивите измежду праведните,
и ще ги хвърлят в огнената пещ; там ще бъде плач и скърцане със зъби,
сус им казва]: Разбрахте ли всичко това? Те Му казват: Разбрахме.
А Той им рече: Затова, всеки книжник, който е учил за небесното царство, прилича на домакин, който изважда от съкровището си ново и старо.
Тогава Исус, когато свърши тия притчи замина си оттам.
И като дойде в родината Си, поучаваше ги в синагогите им, така щото те се чудеха и думаха: От къде са на Тогова тая мъдрост и и тия велики дела?
Не е ли Тоя син на дърводелеца? Майка Му не казва ли се Мария, и братята Му Яков и Йосиф, Симон и Юда?
И сестрите Му не са ли всички при нас? От къде е, прочее, на този всичко това?
И съблазняваха се в Него. А Исус им рече: Никой пророк не е без почит, освен в своята родина и в своя дом.
И не извърши там много велики дела, поради неверието им.
В онова време четверовластникът Ирод чу слуха, който се носеше за Исуса;
и рече на слугите си: Тоя е Йоан Кръстител; той е възкръснал от мъртвите, и затова тия сили действуват чрез него.
Защото Ирод беше хванал Йоана и беше го вързал и турил в тъмница, поради Иродиада, жената на брата си Филипа;
понеже Йоан му казваше: Не ти е позволено да я имаш.
И искаше да го убие, но се боеше от народа, защото го имаха за пророк.
А когато настана рожденият ден на Ирода, Иродиадината дъщеря игра всред събраните и угоди на Ирода.
Затова той с клетва се обеща да й даде каквото и да му поиска.
А тя, подучена от майка си, каза: Дай ми тука на блюдо главата на Йоана Кръстителя.
Царят се наскърби; но заради клетвите си, и заради седящите с него, заповяда да й се даде.
И прати да обезглавят Йоана в тъмницата.
И донесоха главата му на блюдо и дадоха я на девойката, а тя я занесе на майка си.
А учениците му като дойдоха, дигнаха тялото и го погребаха; и отидоха и казаха на Исуса.
А Исус, като чу това, оттегли се оттам, с ладия на уединено място настрана; а народът като разбра, отиде подир него пеша от градовете.
И Той, като излезе, видя голямо множество, смили се за тях, и изцели болните им.
А като се свечери, учениците дойдоха при Него, и рекоха: Мястото е уединено, и времето е вече напреднало; разпусни народа да си отиде пи селата да си купи храна.
А Исус им рече: Няма нужда да отидат; дайте им вие да ядат.
А те му казаха: Имаме тук само пет хляба и две риби.
А Той рече: Донесете ги тук при Мене.
Тогава, като заповяда на народа да насяда на тревата, взе петте хляба и двете риби, погледна към небето и благослови; и като разчупи хлябовете, даде ги на учениците, а учениците на народа.
И всички ядоха и се наситиха; и дигнаха останалите къшеи, дванадесет пълни коша.
А ония, които ядоха, бяха около пет хиляди мъже, освен жени и деца.
И на часа Исус накара учениците да влязат в ладията и да отидат преди Него на отвъдната страна, докле разпусне народа.
И като разпусна народа, качи се на бърдото да се помоли насаме. И като се свечери, Той беше там сам.
А ладията бе вече всред езерото, блъскана от вълните, защото вятърът беше противен.
А в четвъртата стража на нощта Той дойде към тях, като вървеше по езерото.
А учениците, като Го видяха да ходи по езерото; смутиха се и думаха, че е призрак, и от страх извикаха.
И Исус веднага им проговори, казвайки: Дерзайте! Аз съм; не бойте се.
И Петър в отговор Му рече: Господи, ако си Ти, кажи ми да дойда при Тебе по водата.
А Той рече: Дойди. И Петър слезе от ладията и ходеше по водата да иде при Исуса.
като виждаше вятърът [силен], уплаши се и, като потъваше, извика, казвайки: Господи избави ме!
И Исус веднага простря ръка, хвана го, и му рече: Маловерецо, защо се усъмни?
И като влязоха в ладията, вятърът утихна.
А ония, които бяха в ладията, Му се поклониха и казаха: Наистина Ти си Божий Син.
И като преминаха езерото, дойдоха в генисаретската земя.
И когато Го познаха тамошните мъже, разпратиха по цялата оная околност и доведоха при Него всичките болни;
и молеха Го да се допрат само до полата на дрехата Му; и колкото се допряха, се изцелиха.
Тогава дойдоха при Исуса фарисеи и книжници от Ерусалим и казаха:
Защо Твоите ученици престъпват преданието на старейшините? Понеже не си мият ръцете, когато ядат хляб.
А Той в отговор им каза: Защо и вие заради вашето предание престъпвате Божията заповед?
Защото Бог каза: “Почитай баща си и майка си”; и — “Който злослови баща или майка, непременно да се умъртви”.
Но вие казвате: Който рече на баща си или майка си: Това мое имане, с което би могъл да си помогнеш, е подарено Богу,
той да не почита баща си, [или майка си]. Така, заради вашето предание, осуетихте Божията дума.
Лицемери! Добре е пророкувал Исаия за вас, като е казал: —
ия люде [се приближават при Мене с устата си, и] Ме почитат с устните си; Но сърцето им далеч отстои от Мене.
Обаче напразно Ми се кланят, като преподават за поучения човешки заповеди”.
И като повика народа, рече им: Слушайте и разбирайте!
Това, което влиза в устата, не осквернява човека; но това, което излиза от устата, то осквернява човека.
Тогава се приближиха учениците Му и рекоха: Знаеш ли, че фарисеите се съблазниха като чуха тая дума?
А Той в отговор рече: Всяко растение, което Моят небесен Отец не е насадил, ще се изкорени.
Оставете ги; те са слепи водачи; а слепец слепеца ако води, и двамата ще паднат в ямата.
Петър в отговор Му рече: Обясни ни тая притча.
А Той каза: И вие ли сте още без разумление.
Не разбирате ли, че всичко що влиза в устата, минава в корема, и се изхвърля в захода?
А онова, което излиза из устата, произхожда от сърцето, и то осквернява човека.
Защото от сърцето произлизат зли помисли, убийства, прелюбодейства, блудства, кражби, лъжесвидетелства, хули.
Тия са нещата, които оскверняват човека; а да яде с немити ръце, това не го осквернява.
И, като излезе оттам, Исус се оттегли в тирските и сидонските страни.
И, ето, една ханаанка излезе от ония места и извика, казвайки: Смили се за мене Господи, Сине Давидов; дъщеря ми зле се мъчи от бяс.
Но Той не й отговори ни дума. Учениците дойдоха и Му се молеха, като рекоха: Отпрати я, защото вика подире ни.
А Той в отговор каза: Аз не съм пратен, освен до загубените овце от Израилевия дом.
А тя дойде, кланяше Му се и казваше: Господи помогни ми.
Той в отговор рече: Не е прилично да се вземе хляба на децата и да се хвърли на кученцата.
А тя рече: Така, Господи; ни и кученцата ядат от трохите, които падат от трапезата на господарите им.
Тогава Исус в отговор й рече: О жено, голяма е твоята вяра; нека ти бъде според желанието. И дъщеря й оздравя в същия час.
И като замина оттам, Исус дойде при галилейското езеро; и качи се на бърдото и седеше там.
И дойдоха при Него големи множества, които имаха със себе си куци, слепи, неми, недъгави и много други, и сложиха ги пред нозете Му; и Той ги изцели;
Така щото народът се чудеше, като гледаше неми да говорят, недъгави оздравели, куци да ходят, и слепи да гледат. И прославиха Израилевия Бог.
А Исус повика учениците Си и рече: Жално Ми е за народа, защото три дни вече седят при Мене и нямат що да ядат; а не искам да ги разпусна гладни, да не би да им премалее по пътя.
Учениците Му казаха: Отгде да имаме в уединено място толкова хляб, че да нахраним такова голямо множество?
Исус им каза: Колко хляба имате? А те рекоха: Седем и малко рибки.
Тогава заповяда на народа да насядат на земята.
И като взе седемте хляба и рибите, благодари и разчупи; и даде на учениците, а учениците на народа.
И ядоха всички и наситиха се, и дигнаха останалите къшеи, седем кошници пълни.
А ония, които ядоха, бяха четири хиляди мъже, освен жени и деца.
И като разпусна народа, влезе в ладията, и дойде в магаданските предели.
Тогава фарисеите и садукеите дойдоха при Исуса, и, за да Го изпитат, поискаха Му да им покаже знамение от небето.
А Той в отговор им рече: Когато се свечери, думате — Времето ще бъде хубаво, защото небето се червенее;
а сутрин: Днес времето ще бъде лошо, защото небето се червенее намръщено. Вие знаете да разтълкувате лицето на небето, а знаменията на времената не можете!
Зъл и прелюбодеен род иска знамение, но друго знамение няма да му се даде, освен знамението на (пророка) Йона. И остави ги и Си отиде.
А учениците, които минаха на отвъдната страна, забравиха да вземат хляб.
И Исус им рече: Внимавайте и пазете се от кваса на фарисеите и садукеите.
А те разискваха помежду си, думайки: Това е защото не сме взели хляб.
А Исус, като разбра това, рече: Маловери, защо разисквате помежду си понеже нямате хляб?
Още ли не разбирате, нито помните петте хляба на петте хиляди души, и колко коша събрахте?
Нито седемте хляба на четирите хиляди души, и колко кошници събрахте?
Как не разбирате, че не заради хляб ви казах да се пазите от кваса на фарисеите и садукеите?
Тогава те разбраха, че не им заръча да се пазят от хлебен квас, но от учението на фарисеите и садукеите.
А Исус, като дойде в околностите на Кесария Филипова, попита учениците Си, казвайки: Според както казват хората, Човешкият Син Кой е?
А те рекоха: Едни казват, че е Йоан Кръстител; други пък — Илия; а други — Еремия, или един от пророците.
Казва им: Но според както вие казвате, Кой съм Аз?
Симон Петър в отговор рече: Ти си Христос*(Т.е. Месия, Помазаник.), Син на живия Бог.
Исус в отговор му каза: Блажен си, Симоне, сине Йонов, защото плът и кръв не са ти открили това, но Отец Ми, Който е на небесата.
Пък и Аз ти казвам, че ти си Петър*(Значи: Канара.) и на тая канара ще съградя Моята църква; и портите на ада няма да й надделеят.
Ще ти дам ключовете на небесното царство; и каквото вържеш на земята, ще бъде вързано на небесата, а каквото развържеш на земята, ще бъде развързано на небесата.
гава заръча на учениците, никому да не казват, че Той е [Исус] Христос.
От тогава Исус почна да известява на учениците Си, че трябва да отиде в Ерусалим, и много да пострада от старейшините, главните свещеници и книжниците, и да бъде убит, и на третия ден да бъде възкресен.
Тогава Петър Го взе и почна да Го мъмри, като казваше: Бог да Ти се смили, Господи; това никак няма да стане с Тебе.
А Той се обърна и рече на Петра: Махни се зад Мене, Сатано; ти си Ми съблазън; защото не мислиш за Божиите неща, а за човешките.
Тогава Исус каза на учениците Си: Ако иска някой да дойде след Мене, нека се отрече от себе си, нека дигне кръста си, и така нека Ме последва.
Защото, който иска да спаси живота*(Или: Душата; и така до края на главата.) си, ще го изгуби; а който изгуби живота си, заради Мене, ще го намери.
Понеже какво ще се ползува човек, ако спечели целия свят, а живота си изгуби? Или какво ще даде човек в замяна на живота си?
Защото Човешкият Син ще дойде в славата на Отца Си със Своите ангели; и тогава ще въздаде всекиму според делата му.
Истина ви казвам: Има някои от стоящите тука, които никак няма да вкусят смърт докле не видят Човешкия Син идещ в царството Си.
И след шест дни Исус взема Петра, Якова и блата му Йоана, и ги завежда на една висока планина насаме.
И преобрази се пред тях; лицето Му светна като слънцето, а дрехите Му станаха бели като светлината.
И, ето, явиха им се Мойсей и Илия, които се разговаряха с Него.
И Петър проговори, казвайки на Исуса: Господи, добре е да сме тука; ако искаш, аз ще направя тука три скинии*(Шатри.), за Тебе една, за Мойсея една и една за Илия.
А когато той още говореше, ето, светъл облак ги засени; и ето из облака глас, който каза: Този е Моят възлюбен Син, в Когото е Моето благоволение, Него слушайте.
И учениците, като чуха това, паднаха на лицата си, и много се уплашиха.
А Исус се приближи при тях, допря се до тях, и рече: Станете, не бойте се.
И те, като подигнаха очи, не видяха никой, освен Исуса сам.
И като слизаха от планината Исус им заръча, като каза: Никому не съобщавайте за това видение, докле Човешкият Син не възкръсне от мъртвите.
Учениците Му го попитаха, казвайки: Защо тогава думат книжниците, че Илия трябва първо да дойде?
А Той в отговор рече: Наистина Илия иде, и ще възстанови всичко.
Но казвам ви, че Илия вече е дошъл, и не го познаха, но постъпиха с него както си искаха. Също така и Човешкият Син ще пострада от тях.
Тогава учениците разбраха, че им говореше за Йоана Кръстителя.
И когато дойдоха при народа, приближи се до Него един човек, който коленичи пред Него и каза:
Господи, смили се за сина ми, защото е епилептик и зле страда; понеже пада в огъня, и често във водата.
И доведох го при Твоите ученици, но те не можаха да го изцелят.
Исус в отговор каза: О роде невярващ и извратен, до кога ще бъда с вас? До кога ще ви търпя? Доведете го тука при Мене.
И Исус смъмри бяса и той излезе от него; и момчето оздравя в същия час.
Тогава учениците дойдоха при Исуса насаме и казаха: Защо ние не можахме да го изгоним?
Той им каза: Поради вашето маловерие. Защото истина ви казвам: Ако имате вяра колкото синапово зърно, ще речете на тая планина: Премести се оттука там, и тя ще се премести; и нищо няма да ви бъде невъзможно.
тоя род не излиза, освен с молитва и пост].
И когато седяха в Галилея, Исус им рече: Човешкият Син ще бъде предаден в ръцете на човеците,
и ще Го убият; и на третия ден ще бъде възкресен. И те се наскърбиха твърде много.
А когато дойдоха в Капернаум, събирачите на двете драхми за храма се приближиха при Петра и казаха: Вашият учител не плаща ли двете драхми?
Той рече: Плаща. И когато влезе в къщи, Исус го изпревари и му рече: Какво мислиш, Симоне? Земните царе от кои събират данък или налог? От своите ли хора, или от чужденците?
А когато каза: От чужденците, Исус му рече: Като е тъй своите им са свободни.
Но, за да не ги съблазним, иди на езерото, хвърли въдица, и измъкни рибата, която първо се закачи, и като разтвориш устата й ще намериш един статир; вземи го и дай им го за Мене и за тебе.
В същото време учениците дойдоха при Исуса и казаха: Кой е по-голям в небесното царство?
А Той повика едно детенце, постави го посред тях, и рече:
Истина ви казвам; ако се не обърнете като дечицата, никак няма да влезете в небесното царство.
И тъй, който смири себе си като това детенце, той е по-голям в небесното царство.
И който приеме едно такова детенце в Мое име, Мене приема.
А който съблазни едно от тия малките, които вярват в Мене, за него би било по-добре да се окачеше на врата му един воденичен камък, и да потънеше в морските дълбочини.
Горко на света поради съблазните, защото е неизбежно да дойдат съблазните; но горко на онзи човек, чрез когото съблазънта дохожда!
Ако те съблазни ръката ти или ногата ти, отсечи я и хвърли я; по-добре е за тебе да влезеш в живота куц или недъгав, отколкото с две ръце или с две нозе да бъдеш хвърлен във вечния огън.
И ако те съблазни окото, извади го и хвърли го; по-добре е за тебе да влезеш в живота с едно око, отколкото да имаш две очи и да бъдеш хвърлен в огнения пъкъл.
Внимавайте да не презирате ни едно от тия малките, защото ви казвам, че техните ангели на небесата винаги гледат лицето на Отца Ми, Който е на небесата.
ащото Човешкият Син дойде да спаси погиналото].
Как ви се вижда? Ако някой човек има сто овце и едната от тях се заблуди, не остава ли деветдесетте и девет, и не отива ли по бърдата да търси заблудилата се?
И като я намери, истина ви казвам, той се радва за нея повече, отколкото за деветдесетте и девет незаблудили се.
Също така не е по волята на Отца ви, Който е на небесата, да загине ни един от тия малките.
И ако ти съгреши брат ти, иди, покажи вината му между тебе и него самия. Ако те послуша, спечелил си брата си.
Но ако не те послуша, вземи със себе си още един или двама и от устата на двама или трима свидетели да се потвърди всяка дума.
И ако не послуша тях, кажи това на църквата; че ако не послуша и църквата, нека ти бъде като езичник и бирник.
Истина ви казвам: Каквото вържете на земята, ще бъде вързано на небесата; и каквото развържете на земята, ще бъде развързано на небесата.
Пак ви казвам, че ако двама от вас се съгласят на земята за каквото и да било нещо, което да поискат, ще им бъде дадено от Отца Ми, Който е на небесата.
Защото, гдето двама или трима са събрани в Мое име, там съм и Аз посред тях.
Тогава Петър се приближи и Му рече: Господи, до колко пъти, като ми съгреши брат ми, да му прощавам? До седем пъти ли?
Исус му рече: Не ти казвам: До седем пъти — до седемдесет пъти по седем.
Затова небесното царство прилича на един цар, който поиска да прегледа сметките на слугите си.
И когато почна да преглежда докараха при него един, който му дължеше десет хиляди таланта*(Равно на    лева зл.).
И понеже нямаше с какво да заплати, господарят му заповяда да продадат него, жена му и децата му, и всичко що имаше, и да се плати дълга.
Затова слугата падна, кланяше му се, и каза: Господарю, имай търпение към мене, и ще ти платя всичко.
И господарят на тоя слуга, понеже го жалеше, пусна го и му прости заема.
Но тоя слуга, като излезе, намери един от съслужителите си, който му дължеше сто пеняза*(Равно близо на  лева зл.); хвана го и го душеше, и каза: Плати това, което ми дължиш.
Затова служителят му падна, молеше му се, и каза: Имай търпение към мене и ще ти платя.
Но той не искаше, а отиде и го хвърли в тъмница, да лежи докле изплати дълга.
А съслужителите му, като видяха станалото, твърде много се наскърбиха; дойдоха и казаха на господаря си всичко, що бе станало.
Тогава господарят му го повика и му каза: Нечестиви слуго, аз ти простих целия оня дълг понеже ми се примоли.
Не трябваше ли и ти да се смилиш за съслужителя си, както и аз се смилих за тебе?
И господарят му се разгневи и го предаде на мъчителите да го изтезават докле изплати целия дълг.
Така и Моят небесен Отец ще постъпи с вас, ако не простите от сърце всеки на брата си.
Когато Исус свърши тия думи, тръгна от Галилея, и дойде в пределите на Юдея отвъд Йордан.
И големи множества вървяха подире Му; и Той ги изцели там.
Тогава дойдоха при Него фарисеи, които, изпитвайки Го, казаха: Позволено ли е на човека да напусне жена си по всякаква причина?
А Той в отговор рече: Не сте ли чели, че Онзи, Който ги е направил, направил ги е от началото мъжко и женско, и е казал:
“Затова ще остави човек баща си и майка си и ще се привърже към жена си; и двамата ще бъдат една плът”?
Така щото не са вече двама, а една плът. И тъй, онова, което Бог е съчетал, човек да го не разлъчва.
Казват му: Тогава Мойсей защо заповяда, мъжът й да й даде разводно писмо и да я напусне?
Каза им: Поради вашето коравосърдечие Мойсей ви е оставил да си напущате жените; но отначало не е било така.
И казвам ви: Който напусне жена си, освен за прелюбодейство, и се ожени за друга, той прелюбодействува; и който се се ожени за нея, когато бъде напусната, прелюбодействува.
Казват Му учениците: Ако е такова задължението на мъжа към жената, по-добре да се не жени.
А Той им рече: Не могат всички да приемат тая дума, но ония, на които е дадено.
Защото има скопци, които така са родени от утробата на майка си; има пък скопци, които са били скопени от човеци; а има и скопци, които сами себе си са скопили заради небесното царство. Който може да приеме това, нека приеме.
Тогава доведоха при Него дечица, за да възложи ръце на тях и да се помоли; а учениците ги смъмраха.
А Исус рече: Оставете дечицата, и не ги възпирайте да дойдат при Мене, защото на такива е небесното царство.
И възложи ръце на тях, и замина оттам.
И ето един момък дойде при Него и рече: Учителю, какво добро да сторя, за да имам вечен живот?
Той му каза: Защо питаш Мене за доброто? Един [Бог] има, Който е добър. Но ако искаш да влезеш в живота пази заповедите.
Казва Му: Кои? Исус рече: Тия: Не убивай; Не прелюбодействувай; Не кради; Не лъжесвидетелствувай;
Почитай баща си и майка си; и обичай ближния си както себе си.
мъкът Му каза: Всичко това съм пазил [от младостта си]; какво ми още недостига?
Исус Му рече: Ако искаш да бъдеш съвършен, иди, продай имота си, и дай на сиромасите; и ще имаш съкровище на небесата; дойди и Ме следвай.
Но момъкът, като чу тая дума, отиде си наскърбен, защото беше човек с много имот.
А Исус рече на учениците си: Истина ви казвам: Мъчно ще влезе богат в небесното царство.
При това ви казвам: По-лесно е камила да мине през иглени уши, отколкото богат да влезе в Божието царство.
А учениците, като чуха това, зачудиха се твърде много и думаха: Като е тъй, кой може да се спаси?
А Исус ги погледна и рече им: За човеците това е невъзможно; но за Бога всичко е възможно.
Тогава Петър в отговор Му рече: Ето, ние оставихме всичко и Те последвахме; ние, прочее, какво ще имаме?
А Исус им рече: Истина ви казвам, че във време на обновлението на всичко, когато Човешкият Син ще седне на славния Си престол, вие, които Ме последвахте, тоже ще седнете на дванадесет престола да съдите дванадесетте Израилеви племена.
всеки, който е оставил къщи, или братя, или сестри, или баща, или майка, [или жена], или чада, или ниви, заради Моето име, ще получи стократно и ще наследи вечен живот.
Обаче мнозина първи ще бъдат последни, а последните първи.
Защото небесното царство прилича на стопанин, който излезе при зазоряване да наеме работници за лозето си.
И като се погоди с работниците по един пеняз на ден, прати ги на лозето си.
И като излезе около третия час, видя други, че стояха на пазара празни;
и на тях рече: Идете и вие на лозето; и каквото е право ще ви дам. И те отидоха.
Пак, като излезе около шестия и около деветия час направи същото.
А, като излезе около единадесетия час, намери други че стоят, и каза им: Защо стоите тука цял ден празни?
му казаха: Защото никой не ни е условил. Каза им: Идете и вие на лозето, [и каквото е право ще получите].
Като се свечери, стопанинът на лозето каза на настойника си: Повикай работниците и плати им надницата, като почнеш от последните и следваш до първите.
И тъй, дойдоха условените около единадесетия час, и получиха по един пеняз.
А като дойдоха първите, мислеха си, че ще получат повече от един пеняз но и те получиха по един пеняз.
И като го получиха, зароптаха против стопанина, като казаха:
Тия последните иждивиха само един час; и пак си ги приравнил с нас, които понесохме теготата на деня и жегата.
А той в отговор рече на един от тях: Приятелю, не те онеправдавам. Не се ли погоди с мене за един пеняз?
Вземи си своето и иди си; моята воля е да дам на тоя последния както и на тебе.
Не ми ли е позволено да сторя със своето каквото искам? Или твоето око е завистливо*(Гръцки: Лошо.), защото аз съм добър?
Така последните ще бъдат първи, а първите последни.
И, когато възлизаше Исус за Ерусалим, взе дванадесетте ученици насаме, и по пътя им рече:
Ето, възлизаме за Ерусалим, и Човешкият Син ще бъде предаден на главните свещеници и книжници; и те ще Го осъдят на смърт,
и ще го предадат на езичниците, за да Му се поругаят, да Го бият и Го разпнат; и на третия ден ще бъде възкресен.
Тогава майката на Заведеевите синове се приближи при Него заедно със синовете си, кланяше Му се и искаше нещо от Него.
А Той й рече: Какво искаш? Каза Му: Заповядай тия мои двама сина да седнат, един отдясно Ти, а един от ляво Ти в Твоето царство.
Исус в отговор рече: Не знаете какво искате. Можете ли да пиете чашата, която Аз имам да пия? [и да се кръстите с кръщението с което Аз се кръщавам?] Казват Му: Можем.
й им рече: Моята чаша наистина ще пиете, [и с кръщението с което Аз се кръщавам, ще се кръстите]; но да седнете отдясно Ми и отляво Ми не е Мое да дам, а ще се даде на ония, за които е било приготвено от Отца Ми.
И десетимата като чуха това, възнегодуваха против двамата братя.
Но Исус ги повика и рече: Вие знаете, че управителите на народите господаруват над тях.
Но между вас не ще бъде така; но който иска да стане големец между вас, ще ви бъде служител;
и който иска да бъде пръв между вас, ще ви бъде слуга;
също както и Човешкият Син не дойде да Му служат, но да служи, и да даде живота Си откуп за мнозина.
И като излизаха от Ерихон, голямо множество отиваше подире Му.
И, ето, двама слепци, седящи край пътя, като чуха, че Исус минавал, извикаха казвайки: Смили се над нас, Господи Сине Давидов!
А народът ги смъмряше, за да млъкнат; но те още по-силно викаха, казвайки: Смили се за нас, Господи Сине Давидов!
И тъй, Исус се спря, повика ги и каза: Какво искате да ви сторя!
Казват Му: Господи, да се отворят очите ни.
А Исус се смили и се допря до очите им; и веднага прогледаха и тръгнаха подире Му.
И като се приближиха до Ерусалим и дойдоха във Витфагия при Елеонския хълм, Исус изпрати двама ученици и рече им:
Идете в селото, което е насреща ви; и веднага ще намерите вързана ослица и осле с нея; отвържете ги и докарайте Ми ги.
И ако някой ви рече нещо, кажете: на Господа трябват; и веднага ще ги изпрати.
А това стана за да се сбъдне реченото от пророка, който казва:
“Речете на Сионовата дъщеря: Ето, твоят Цар иде при тебе, кротък и възседнал на осел и на осле, рожба на ослица”.
И тъй учениците отидоха и сториха както им заръча Исус;
докараха ослицата и ослето, и намятаха на тях дрехите си; и Той възседна върху тях.
А по-голямата част от множеството напостлаха дрехите си по пътя; други пък сечеха клони от дърветата и постилаха ги по пътя.
А множествата, които вървяха пред Него, и които идеха изподире, викаха казвайки: Осана на Давидовия Син! Благословен, който иде в Господното име! Осана във висините!
И когато влезе в Ерусалим целият град се раздвижи; и казваха: Кой е тоя?
А народът казваше: Той е пророкът Исус, Който е от Назарет Галилейски.
А Исус влезе в Божия храм, и изпъди всички, които продаваха и купуваха в храма, и прекатури масите на среброменителите, и столовете на ония, които продаваха гълъбите, и каза им:
Писано е: “Домът ми ще се нарече молитвен дом” а вие го правите разбойнически вертеп.
И някои слепи и куци дойдоха при Него в храма; и Той ги изцели.
А главните свещеници и книжници, като видяха чудесните дела, които стори и децата, които викаха в храма, казвайки: Осана на Давидовия Син! възнегодуваха и рекоха Му:
Чуваш ли какво казват тия? А Исус им каза: Чувам. Не сте ли никога чели тая дума: — “Из устата на младенците и сучещите Приготвил си хвала?”
И когато ги остави, излезе вън от града до Витания, гдето и пренощува.
А на сутринта, когато се връщаше в града, огладня.
И като видя една смоковница край пътя, дойде при нея, но не намери нищо на нея, само едни листа; и рече й: Отсега нататък да няма плод от тебе до века. И смоковницата изсъхна на часа.
И учениците, които видяха това, почудиха се и рекоха: Как на часа изсъхна смоковницата?
А Исус в отговор им рече: Истина ви казвам: Ако имате вяра, и не се усъмните, не само ще извършите стореното на смоковницата, но даже, ако речете на тоя хълм: Дигни се и хвърли се в морето, ще стане.
И всичко, каквото и да поискате в молитва, като вярвате, ще получите.
И когато дойде в храма, главните свещеници и народните старейшини дойдоха при Него, като поучаваше, и казаха: С каква власт правиш тия неща? И кой Ти е дал тая власт?
А Исус в отговор им каза: Ще ви задам и Аз един въпрос, на който, ако ми отговорите, то и Аз ще ви кажа с каква власт правя тия неща.
Йоановото кръщение от къде беше? От небето или от човеците? И те разискваха помежду си, думайки: Ако речем: От небето, Той ще ни каже: Тогава защо не го повярвахте:
Но ако речем: От човеците, боим се от народа; защото всички имат Йоана за пророк.
И тъй, в отговор на Исуса, казаха: Не знаем. Рече им и Той: Нито Аз ви казвам с каква власт правя тия неща.
Но как ви се вижда? Един човек имаше два сина; дойде при първия и му рече: Синко, иди работи днес на лозето.
А той в отговор каза: Не искам; но после се разкая и отиде.
Дойде и при втория, комуто каза същото. И той в отговор каза: Аз ще ида, господине! Но не отиде.
Кой от двамата изпълни бащината си воля? Казват: Първият. Исус им рече: Истина ви казвам, че бирниците и блудниците ви изпреварват в Божието царство.
Защото Йоан дойде при вас в пътя на правдата, и не го повярвахте; бирниците обаче и блудниците го повярваха; а вие, като видяхте това, даже не се разкаяхте отпосле да го вярвате.
Чуйте друга притча. Имаше един стопанин, който насади лозе, огради го с плет, изкопа в него лин, и съгради кула; и като го даде под наем на земеделци, отиде в чужбина.
И когато наближи времето на плодовете изпрати слугите си до земеделците да приберат плодовете му.
А земеделците хванаха слугите му, един биха, друг убиха, а трети с камъни замериха.
Пак изпрати други слуги, повече на брой от първите; и на тях сториха същото.
Най-после изпрати при тях сина си, като думаше: Ще почетат сина ми.
Но земеделците, като видяха сина, рекоха помежду си: Той е наследникът; елате да го убием и да присвоим наследството му.
И като го хванаха, изхвърлиха го вън от лозето и го убиха.
И тъй, когато си дойде стопанинът на лозето, какво ще стори на тия земеделци?
Казват Му: Злосторниците люто ще погуби, а лозето ще даде под наем на други земеделци, които ще му дават плодовете на времето им.
Исус им каза: Не сте ли никога прочели в писанията тая дума: “Камъкът, който отхвърлиха зидарите Той стана глава на ъгъла; От Господа е това. И чудно е в нашите очи”?
Затова ви казвам, че Божието царство ще се отнеме от вас, и ще се даде на народ, който принася плодовете му.
И който падне върху тоя камък ще се смаже; а върху когото падне, ще се пръсне.
И главните свещеници и фарисеите, като чуха притчите Му, разбраха, че за тях говори;
но, когато поискаха да Го хванат, побояха се от народа понеже Го считаше за пророк.
И Исус почна пак да им говори с притчи, като казваше:
Небесното царство прилича на цар, който направи сватба на сина си.
Той разпрати слугите си да повикат поканените на сватбата; но те не искаха да дойдат.
Пак изпрати други слуги, казвайки: Речете на поканените: Ето, приготвих обяда си; юнците ми и угоените са заклани, и всичко е готово; дойдете на сватба.
но те занемариха поканата, и разотидоха се, един на своята нива, а друг на търговията си;
а останалите хванаха слугите му и безсрамно ги оскърбиха и убиха.
И царят се разгневи, изпрати войските си и погуби ония убийци, и изгори града им.
Тогава казва на слугите си: Сватбата е готова, а поканените не бяха достойни.
Затова идете по кръстопътищата и колкото намерите, поканете ги на сватба.
И тъй, ония слуги излязоха по пътищата, събраха всички колкото намериха, зли и добри; и сватбата се напълни с гости.
А царят, като влезе да прегледа гостите, видя там един човек, който не бе облечен в сватбарска дреха.
И каза му: Приятелю, ти как си влязъл тук без да имаш сватбарска дреха? А той мълчеше.
Тогава царят рече на служителите: Вържете му нозете и ръцете, и хвърлете го във външната тъмнина; там ще бъде плач и скърцане със зъби.
Защото мнозина са поканени, а малцина избрани.
Тогава фарисеите отидоха и се съветваха как да Го впримчат в говоренето Му.
И пращат при Него учениците си, заедно и Иродианите, да кажат: Учителю, знаем, че си искрен, учиш в истина Божият път и не Те е грижа от никого, защото не гледаш на лицето на човеците.
Кажи ни, прочее: Ти как мислиш? Право ли е да даваме данък на Кесаря, или не?
А Исус разбра лукавството им, и рече: Защо Ме изпитвате, лицемери?
Покажете Ми данъчната монета. И те Му донесоха един пеняз.
Той им каза: Чий е този образ и надпис?
Казват му: Кесарев. Тогава им казва: Като е тъй, отдавайте Кесаревите на Кесаря, а Божиите на Бога.
И като чуха това, те се зачудиха, и оставайки Го, си отидоха.
В същия ден дойдоха при Него садукеи, които казват, че няма възкресение и попитаха Го, казвайки:
Учителю, Мойсей е казал: Ако някой умре бездетен, брат му да се ожени за жена му, и да въздигне потомък на брата си.
А между нас имаше седмина братя; и първият се ожени и умря; и, като нямаше потомък, остави жена си на брата си;
също и вторият и третият, до седмият.
А подир всички умря и жената.
И тъй, във възкресението на кого от седмината ще бъде жена? Защото всички те я имаха.
А Исус в отговор им рече: Заблуждавате се, като не знаете писанията нито Божията сила.
щото във възкресението нито се женят, нито се омъжват, но са като [Божии] ангели на небето.
А за възкресението на мъртвите, не сте ли чели онова, което Бог ви говори, като казва:
“Аз съм Бог Авраамов, Бог Исааков и Бог Яковов”? Той не е Бог на мъртвите, а на живите.
И множеството, като чуха това, чудеха се на учението Му.
А фарисеите, като чуха, че смълчал садукеите, събраха се заедно.
И един от тях, законник, за да Го изпита, зададе Му въпрос:
Учителю, коя е голямата заповед в закона?
А Той му рече: “Да възлюбиш Господа твоя Бог с цялото си сърце, с цялата си душа и с всичкия си ум”.
Това е голямата и първа заповед.
А втора, подобна на нея, е тая: “Да възлюбиш ближния си, както себе си”.
На тия две заповеди стоят целият закон и пророците.
И когато бяха събрани фарисеите, Исус ги попита, казвайки:
Какво мислите за Христа? Чий Син е? Казват Му: Давидов.
Казва им: Тогава как Давид чрез Духа Го нарича Господ, думайки:
“Рече Господ на моя Господ: Седи отдясно Ми. Докле положа враговете Ти под нозете Ти”?
Ако, прочее, Давид Го нарича Господ, как е негов син?
И никой не можеше да Му отговори ни дума; нито пък дръзна вече някой от тоя ден да Му задава въпроси.
Тогава Исус продума на народа и на учениците Си казвайки:
На Мойсеевото седалище седят книжниците и фарисеите;
затова всичко що ви заръчат, правете и пазете, но според делата им не постъпвайте; понеже говорят, а не вършат.
Защото свързват тежки и непоносими бремена, и ги налагат върху плещите на хората, а самите те не искат нито с пръста си да ги помръднат.
Но вършат всичките си дела, за да ги виждат хората; защото разширяват филактериите си*(Напомнителки на Божия закон.), и правят големи полите на дрехите си,
и обичат първото място при угощенията, и първите столове в синагогите,
и поздравите по пазарите, и да се наричат от хората: учители.
Но вие недейте се нарича учители, защото Един е вашият Учител, а вие всички сте братя.
И никого на земята недейте нарича свой отец, защото Един е вашият Отец, Небесният.
Недейте се нарича нито наставници, защото Един е вашият Наставник, Христос.
А по-големият между вас, нека ви бъде служител.
Но който възвишава себе си ще се смири; и който смири себе си ще се възвиси.
Но горко вам книжници и фарисеи, лицемери! Защото затваряте небесното царство пред човеците, понеже сами вие не влизате, нито влизащите оставяте да влязат.
орко вам, книжници и фарисеи, лицемери, защото изпояждате домовете на вдовиците, даже, когато за показ правите дълги молитви; затова ще приемете по-голямо осъждане].
Горко вам, книжници и фарисеи, лицемери! Защото море и суша обикаляте за да направите един прозелит; и когато стане такъв, правите го рожба на пъкъла два пъти повече от вас.
Горко вам слепи водители! които казвате: Ако някой се закълне в храма, не е нищо; но ако някой се закълне в златото на храма задължава се.
Безумни и слепи! Че кое е по-голямо, златото или храмът, който е осветил златото?
Казвате още: Ако някой се закълне в олтара, не е нищо, но ако някой се закълне в дара, който е върху него, задължава се.
езумни и] слепи! Че кое е по-голямо, дарът ли, или олтарът, който освещава дара?
Прочее, който се кълне в олтара, заклева се в него и във всичко що е върху него.
И който се кълне в храма, заклева се в него и в Онзи, Който обитава в него.
И който се кълне в небето, заклева се в Божия престол и в Онзи, Който седи на него.
Горко вам книжници и фарисеи, лицемери! Защото давате десятък от гйозума, копара и кимнона, а сте пренебрегнали по-важните неща на закона — правосъдието, милостта и верността, но тия трябваше да правите, а ония да не пренебрегвате.
Слепи водители! които прецеждате комара, а камилата поглъщате.
Горко вам, книжници и фарисеи, лицемери! Защото чистите външността на чашата и блюдото, а отвътре те са пълни с грабеж и насилие.
Слепи фарисеино! Очисти първо вътрешността на чашата и блюдото, за да бъде и външността им чиста.
Горко вам книжници и фарисеи, лицемери! Защото приличате на варосани гробници, които отвън се виждат хубави, а отвътре са пълни с мъртвешки кости и с всякаква нечистота.
Също така и вие отвън се виждате на човеците праведни, но отвътре сте пълни с лицемерие и беззаконие.
Горко вам книжници и фарисеи, лицемери; защото зидате гробниците на пророците, и поправяте гробовете на праведните, и казвате:
Ние, ако бяхме живели в дните на бащите си, не бихме съучаствували с тях в проливане кръвта на пророците.
Така щото свидетелствувате против себе си, че сте синове на ония, които избиха пророците.
Допълнете и вие, прочее, мярката на бащите си.
Змии! Рожби ехидни! Как ще избегнете от осъждането в пъкъла?
Затова, ето, Аз изпращам до вас пророци, мъдри и книжници; едни от тях ще убиете и ще разпънете, а други от тях ще биете в синагогите си, и ще ги гоните от град в град;
за да дойде върху вас всичката праведна кръв проляна на земята, от кръвта на праведния Авел до кръвта на Захария, Варахиевия син, когото убихте между светилището и олтара.
Истина ви казвам: Всичко това ще дойде върху туй поколение.
Ерусалиме! Ерусалиме! Ти, който избиваш пророците, и с камъни убиваш пратените до тебе, колко пъти съм искал да събера твоите чада, както кокошката прибира пилците си под крилата си, но не искахте!
Ето, вашият дом се оставя пуст.
Защото казвам ви, отсега няма вече да Ме видите, до когато речете: Благословен, Който иде в Господното име.
И когато излезе Исус от храма и си отиваше, учениците Му се приближиха да Му покажат зданията на храма.
А Той в отговор им рече: Не виждате ли всичко това? Истина ви казвам: Няма да остане тук камък на камък, който да се не срине.
И когато седеше на Елеонския хълм, учениците дойдоха при Него насаме и рекоха: Кажи ни, кога ще бъде това? И какъв ще бъде белегът на Твоето пришествие и за свършека на века?
Исус в отговор им каза: Пазете се да ви не заблуди някой;
защото мнозина ще дойдат в Мое име казвайки: Аз съм Христос, и ще заблудят мнозина.
И ще чуете за войни и за военни слухове; но внимавайте да се не смущавате; понеже тия неща трябва да станат; но това още не е свършекът.
Защото ще се повдигне народ против народ, и царство против царство; и на разни места ще има глад и трусове.
Но всичко това ще бъде само начало на страдания.
Тогава ще ви предадат на мъки и ще ви убият; и ще бъдете намразени от всичките народи поради Моето име.
И тогава мнозина ще се съблазнят, и един друг ще се предадат, и един друг ще се намразят.
И много лъжепророци ще се появят и ще заблудят мнозина.
Но понеже ще се умножи беззаконието, любовта на мнозинството ще охладнее.
Но който устои до край, той ще бъде спасен.
И това благовестие на царството ще бъде проповядвано по цялата вселена за свидетелство на всичките народи; и тогава ще дойде свършекът.
Затова, когато видите мерзостта, която докарва запустение, за която говори пророк Даниил, стояща на святото място, (който чете нека разбира),
тогава ония които са в Юдея, нека бягат по планините;
който се намери на къщния покрив да не слиза да вземе нещата от къщата си;
и който се намери на нива да се не връща назад да вземе дрехата си.
А горко на непразните и на кърмещите в ония дни!
При това, молете се да се не случи бягането ви зиме или в съботен ден;
защото тогава ще има голяма скръб, небивала от началото на света до сега, и каквато не ще има.
И ако да не се съкратеха ония дни, не би се избавила ни една твар; но заради избраните, ония дни ще се съкратят.
Тогава ако някой ви каже: Ето тук е Христос, или: Тука, не вярвайте;
защото ще се появят лъжехристи, и лъжепророци, които ще покажат големи знамения и чудеса, така щото да заблудят, ако е възможно, и избраните.
Ето предсказах ви.
Прочее, ако ви кажат: Ето, Той е в пустинята; не излизайте; или: Ето Той е във вътрешните стаи; не вярвайте.
Защото както светкавицата излиза от изток и се вижда дори до запад, така ще бъде пришествието на Човешкия Син.
Дето бъде мършата, там ще се съберат и орлите.
А веднага след скръбта на ония дни, слънцето ще потъмнее, луната няма да даде светлината си, звездите ще паднат от небето и небесните сили ще се разклатят.
Тогава ще се яви на небето знамението на Човешкия Син; и тогава ще заплачат всички земни племена като видят Човешкия Син идещ на небесните облаци със сила и голяма слава.
Ще изпрати Своите ангели със силен тръбен глас; и те ще съберат избраните Му от четирите ветрища, от единия край на небето до другия.
А научете притчата от смоковницата: Когато клоните й вече омекнат и развият листа, знаете, че е близо лятото.
Също така и вие, когато видите всичко това, да знаете, че Той е близо при вратата.
Истина ви казвам: Това поколение няма да премине, докле не се сбъдне всичко това.
Небето и земята ще преминат, но Моите думи няма да преминат.
А за оня ден и час никой не знае, нито небесните ангели, нито Синът, а само Отец.
И като бяха Ноевите дни, така ще бъде пришествието на Човешкия Син.
Защото, както и в ония дни преди потопа, ядяха и пиеха, женеха се и се омъжваха, до деня до когато Ное влезе в ковчега,
и не усетиха, до като дойде потопът и завлече всички, така ще бъде и пришествието на Човешкия Син.
Тогава двама ще бъдат на полето; единият се взема, а другият се оставя.
Две жени ще мелят на мелницата; едната се взема, а другата се оставя.
Затова бдете, защото не знаете в кой ден ще дойде вашият Господ.
Но това да знаете, че ако домакинът би знаел в кой час щеше да дойде крадецът, бдял би, и не би оставил да му подкопаят къщата.
Затова бъдете и вие готови; защото в час, когато го не мислите, Човешкият Син иде.
Кой е, прочее, верният и разумен слуга, когото господарят му е поставил над домочадието си; за да им дава храна навреме?
Блажен е оня слуга, чийто господар, като си дойде, го намери, че прави така.
Истина ви казвам, че ще го постави над целия си имот.
Но, ако оня слуга е зъл*(Гръцки: Оня зъл слуга каже.), и каже в сърцето си: Господарят ми се забави,
и той почне да бие служителите си, и да яде и да пие с пияниците,
господарят на оня слуга ще дойде в ден, когато той не го очаква, и в час, когато не знае,
и, като го бие тежко, ще определи неговата участ с лицемерите; там ще бъде плач и скърцане със зъби.
Тогава небесното царство ще се уприличи на десет девици, които взеха светилниците си, и излязоха да посрещнат младоженеца.
А от тях пет бяха неразумни и пет разумни.
Защото неразумните, като взеха светилниците, не взеха масло със себе си.
Но разумните , заедно със светилниците си взеха и масло в съдовете си.
И докато се бавеше младоженецът, додряма се на всичките, и заспаха.
по среднощ се нададе вик: Ето младоженецът [иде!] излизайте да го посрещнете!
Тогава всички ония девици станаха и приготвиха светилниците си.
А неразумните рекоха на разумните: Дайте ни от вашето масло, защото нашите светилници угасват.
А разумните в отговор казаха: Да не би да не стигне и за нас и за вас, по-добре идете при продавачите и си купете.
А когато те отидоха да купят, младоженецът пристигна; и готовите влязоха с него на сватбата, и вратата се затвори.
После дохождат и другите девици и казват: Господи! Господи! Отвори ни.
А той в отговор рече: Истина ви казвам: Не ви познавам.
тъй, бдете; защото не знаете ни деня, ни часа, [в който Човешкият Син ще дойде].
Защото е както, когато човек при тръгването си за чужбина, свиква своите слуги, и им предаде имота си.
На един даде пет таланта, на друг два, на трети един, на всеки според способността му; и тръгна.
Веднага тоя, който получи петте таланта, отиде и търгува с тях, и спечели още пет таланта.
Също и тоя, който получи двата спечели още два.
А тоя, който получи единия, отиде разкопа в земята, и скри парите на господаря си.
След дълго време дохожда господарят на тия слуги и прегледа сметката с тях,
И когато се приближи тоя, който бе получил петте таланта, донесе още пет таланта, и рече: Господарю, ти ми предаде пет таланта; ето, спечелих още пет.
Господарят му рече: Хубаво, добри е верни слуго! В малкото си бил верен, над многото ще те поставя; влез в радостта на господаря си.
Приближи се и тоя, който бе получил двата таланта, и рече: Господарю, ти ми даде два таланта, ето, спечелих още два таланта.
Господарят му рече: Хубаво, добри и верни слуго! Над малкото си бил верен, над многото ще те поставя; влез в радостта на господаря си.
Тогава се приближи тоя който бе получил един талант, и рече: Господарю, аз те знаех, че си строг човек; жънеш гдето не си сял, и събираш гдето не си пръскал;
и като се убоях отидох и скрих таланта ти в земята; ето, имаш своето.
А Господарят му в отговор каза: Зли и лениви слуго! Знаел си, че жъна гдето не съм сял, и събирам гдето не съм пръскал;
ти, прочее, трябваше да внесеш парите ми на банкерите, и когато си дойдех, щях да взема своето с лихва.
Затова, вземете от него таланта и дайте го на този, който има десет таланта.
Защото на всекиго, който има, ще се даде, и той ще има изобилие; а от този, който няма от него ще се отнеме и това, което има.
А тоя безполезен слуга хвърлете във външната тъмнина; там ще бъде плач и скърцане със зъби.
когато дойде Човешкият Син в славата Си, и всичките [свети] ангели с Него, тогава ще седне на славния Си престол.
И ще се съберат пред Него всичките народи; и ще ги отлъчи един от други, както овчарят отлъчва овцете от козите;
и ще постави овцете от дясната Си страна, а козите от лявата.
Тогава Царят ще рече на тия, които са от дясната Му страна: Дойдете вие благословени от Отца Ми, наследете царството, приготвено за вас от създанието на света.
Защото огладнях и Ме нахранихте; ожаднях и Ме напоихте; странник бях, и Ме прибрахте;
гол бях и Ме облякохте; болен бях и Ме посетихте; в тъмница бях и Ме споходихте.
Тогава праведните в отговор ще му кажат: Господи, кога Те видяхме гладен, и Те нахранихме; или жаден, и Те напоихме?
И кога Те видяхме странник, и Те прибрахме, или гол и Те облякохме?
И кога Те видяхме болен или в тъмница и Те споходихме?
А Царят в отговор ще им рече: Истина ви казвам: Понеже сте направили това на един от тия най-скромни Мои братя, на Мене сте го направили.
Тогава ще рече и на тия, които са от лявата Му страна: Идете си от Мене, вие проклети, във вечния огън, приготвен за дявола и за неговите ангели.
Защото огладнях и не Ме нахранихте; ожаднях и не Ме напоихте;
странник бях, и не Ме облякохте; болен и в тъмница бях, и не Ме посетихте.
Тогава и те в отговор ще кажат: Господи, кога Те видяхме гладен, или жаден, или странник, или гол, или болен, или в тъмница и не Ти послужихме?
Тогава в отговор ще им рече: Истина ви казвам: Понеже не сте направили това на ни един от тия най-скромните, нито на Мене сте го направили.
И тия ще отидат във вечно наказание, а праведните във вечен живот.
Когато Исус свърши тия думи рече на учениците Си:
Знаете, че след два дни ще бъде Пасхата, Човешкият Син ще бъде предаден на разпятие.
Тогава главните свещеници и народните старейшини се събраха в двора на първосвещеника, който се наричаше Каиафа,
и наговаряха се да уловят Исуса с хитрост и да Го умъртвят;
но думаха: Да не е на празника, за да не стане вълнение между народа.
И като хвърли сребърниците в храма, излезе и отиде и се обеси.
А когато Исус беше във Витания, в къщата на прокажения Симон,
приближи се до Него една жена, която имаше алвастрен съд с много скъпо миро, което изливаше на главата Му, като бе седнал на трапезата.
А учениците, като видяха това, възнегодуваха, казвайки: Защо се прахоса това?
Защото това миро можеше да се продаде за голяма сума, която да се раздаде на сиромасите.
Но Исус като позна това, рече им: Защо досаждате на жената? понеже тя извърши добро дело на Мене.
Защото сиромасите всякога се намират между вас, но Аз не всякога се намирам.
Защото тя, като изля това миро върху тялото Ми стори го за да Ме приготви за погребение.
Истина ви казвам: Гдето и да се проповядва това благовестие по целия свят, ще се разказва за неин спомен и това, което тя стори.
Тогава един от дванадесетте, наречен Юда Искариотски отиде при първосвещениците и рече:
Какво обичате да ми дадете и аз ще ви Го предам? И те му претеглиха тридесет сребърника.
И от тогава той търсеше удобен случай да им Го предаде.
А в първия ден на празника на безквасните хлябове учениците отидоха при Исуса и рекоха: Где искаш да Ти приготвим, за да ядеш пасхата?
Той каза: Идете в града при еди кого си и речете му: Учителят казва: Времето Ми е близо, у тебе ще празнувам пасхата с учениците Си.
И учениците сториха както им заръча Исус, и приготвиха пасхата.
И когато се свечери, Той седна на трапезата с дванадесетте ученика.
И като ядяха, рече: Истина ви казвам, че един от вас ще Ме предаде.
А те, пренаскърбени, почнаха всички един по един да Му казват: Да не съм аз Господи?
Той в отговор рече: Който натопи ръката си заедно с Мене в блюдото, той ще Ме предаде.
Човешкият Син отива, както е писано за Него; но горко на този човек, чрез когото Човешкият Син ще бъде предаден! Добре щеше да бъде за този човек, ако не бе се родил.
И Юда, който Го предаде, в отговор рече: Да не съм аз, Учителю? Исус му каза: Ти рече.
И когато ядяха, Исус взе хляб, благослови, и го разчупи и като го даваше на учениците, рече: Вземете яжте; това е Моето тяло.
Взе и чашата, и, като благодари, даде им, и рече: Пийте от нея всички!
щото това е Моята кръв на [новия] завет, която се пролива за прощаване на греховете.
Но казвам ви, че отсега няма вече да пия от тоя плод на лозата, до оня ден, когато ще го пия д вас нов в царството на Отца Си.
И като изпяха химн, излязоха на Елеонския хълм.
Тогава Исус им казва: Вие всички ще се съблазните в Мене тая нощ, защото е писано: “Ще поразя пастиря; и овците на стадото ще се разпръснат”.
А след като бъда възкресен ще ви изпреваря в Галилея.
А Петър в отговор Му рече: Ако и всички да се съблазнят в Тебе, аз никога няма да се съблазня.
Исус Му рече: Истина ти казвам, че тая нощ, преди да пее петелът, три пъти ще се отречеш от Мене.
Петър му казва: Ако станеше нужда и да умра с Тебе, пак няма да се отрека от Тебе. Същото рекоха и всичките ученици.
Тогава Исус идва с тях на едно място наречено Гетсимания; и казва на учениците Си: Седете тука, докле отида там да се помоля.
И като взе със Себе Си Петра и двамата Заведееви сина, захвана да скърби и да тъгува.
Тогава им казва: Душата Ми е прескръбна до смърт; постойте тук и бдете заедно с Мене.
И като пристъпи малко напред, падна на лицето Си, и се молеше, казвайки: Отче Мой, ако е възможно, нека Ме отмине тази чаша; не обаче, както Аз искам, но както Ти искаш.
Дохожда при учениците, намира ги заспали, и казва на Петра: Как! не можахте ли ни един час да бдите с Мене?
Бдете и молете се, за да не паднете в изкушение. Духът е бодър, а тялото — немощно.
Пак отиде втори път и се моли, думайки: Отче Мой, ако не е възможно да Ме отмине това, без да го пия, нека бъде Твоята воля.
И като дойде пак намери ги заспали; защото очите им бяха натегнали.
И пак ги остави и отиде да се помоли трети път, като каза пак същите думи.
Тогава дохожда при учениците и казва им: Още ли спите и почивате? Ето, часът наближи, когато Човешкият Син се предава в ръцете на грешници.
Станете да вървим; ето, приближи се тоя, който Ме предава.
И когато Той говореше, ето, Юда един от дванадесетте, дойде, и с него голямо множество, с ножове и сопи, изпратени от главните свещеници и народните старейшини.
А оня, който Го предаваше, беше им дал знак, казвайки: Когото целуна, Той е; хванете Го.
И веднага се приближи до Исуса и рече: Здравей, Учителю! и го целува.
А Исус му каза: Приятелю, за каквото си дошъл стори го. Тогава пристъпиха, туриха ръце на Исуса, и Го хванаха.
И, ето, един от тия, които бяха с Исуса, простря ръка, измъкна ножа си, и, като удари слугата на първосвещеника, отсече му ухото.
Тогава Исус му каза: Повърни ножа си на мястото му, защото всички, които се залавят за нож от нож ще загинат.
Или мислиш, че не мога да се помоля на Отца Си, и Той би Ми изпратил още сега повече от дванадесет легиона ангели?
Но как биха се сбъднали писанията, че това трябва така да бъде?
В същия час рече Исус на народа: Като срещу разбойник ли сте излезли с ножове и сопи да Ме уловите? Всеки ден седях и поучавах в храма и не Ме хванахте.
Но всичко това стана за да се сбъднат пророческите писания. Тогава всички ученици Го оставиха и се разбягаха.
А тия, които бяха хванали Исуса, заведоха Го у първосвещеника Каиафа, гдето бяха събрани книжниците и старейшините.
А Петър вървеше подире Му издалеч до двора на първосвещеника; и като влезе вътре, седна със служителите да види края.
А главните свещеници и целият синедрион търсеха лъжливо свидетелство против Исуса, за да Го умъртвят;
обаче не намериха, при все че дойдоха много лъжесвидетели. Но сетне дойдоха двама и рекоха:
Тоя каза: Мога да разруша Божия храм, и за три дни пак да го съградя.
Тогава първосвещеникът стана и Му рече: Нищо ли не отговаряш? Какво свидетелствуват тия против Тебе?
Но Исус мълчеше. Първосвещеникът му каза: Заклевам Те в живия Бог да ни кажеш: Ти ли Си Христос Божият Син?
Исус му каза: Ти рече. Но казвам ви, от сега нататък ще видите Човешкия Син седящ отдясно на силата и идещ на небесните облаци.
Тогава първосвещеникът раздра дрехите си и каза: Той богохулствува! Каква нужда имаме вече от свидетели? Ето сега чухме богохулството. Вие какво мислите?
А те в отговор рекоха: Изложи се на смъртно наказание.
Тогава Го заплюваха в лицето и Го блъскаха; а други Му удряха плесници и Му казваха:
Познай ни, Христе, кой Те удари.
А Петър седеше вън на двора; и една слугиня дойде при него и му каза: И ти беше с Исуса галилеянина.
А той се отрече пред всички, казвайки: Не разбирам що говориш.
И когато излезе в предверието, видя го друга слугиня, и каза на тия, които бяха там: И тоя беше с Исуса Назарянина.
И Петър пак се отрече с клетва: Не познавам човека.
След малко се приближиха и ония, които стояха наблизо, и рекоха на Петра: Наистина и ти си от тях, защото твоят говор те издава.
И спомни си Петър думата на Исуса, Който беше рекъл: Преди да изпее петелът, три пъти ще се отречеш от Мене.
А на сутринта всичките главни свещеници и народни старейшини се съвещаваха против Исуса, да Го умъртвят.
И когато Го вързаха, заведоха Го и Го предадоха на управителя Пилата.
Тогава Юда, който Го беше предал, като видя, че Исус бе осъден, разкая се и върна тридесетте сребърника на главните свещеници и старейшините и каза:
Съгреших, че предадох невинна кръв. А те рекоха: Нам що ни е? Ти гледай.
А главните свещеници взеха сребърниците и рекоха: Не е позволено да ги туряме в храмовата каса, понеже са цена на кръв.
И като се съветваха, купиха с тях грънчаревата нива, за погребване на чужденци.
Затова оная нива се нарече кръвна нива, както се нарича и до днес.
Тогава се изпълни реченото чрез пророк Еремия, който каза: “И взеха тридесетте сребърника, цената на оценения, Когото оцениха някои от изралтяните,
и дадоха ги за грънчаревата нива, според както ми заповяда Господ”.
А Исус застана пред управителя; и управителят Го попита, като каза: Ти Юдейският цар ли си? А Исус му рече: Ти казваш.
И когато Го обвиняваха главните свещеници и старейшините, нищо не отговаряше.
Тогава Пилат Му казва: Не чуваш ли за колко неща свидетелствуват против Тебе?
Но Той не му отговори нито на едно нещо; тъй щото управителят се чудеше много.
А на всеки празник управителят имаше обичай да пуща на народа един от затворниците, когото биха поискали.
А тогава имаха един прочут затворник, на има Варава.
И тъй, като бяха събрани, Пилат им каза: Кого искате да ви пусна: Варава ли или Исуса, наречен Христос?
(Понеже знаеше, че от завист го предаваха.
При това, като седеше на съдийския престол, жена му изпрати до него да кажат: Не струвай нищо на Тоя праведник; защото днес много пострадах насъне поради Него).
А главните свещеници и старейшините убедиха народа да изпроси Варава, а Исуса да погубят.
Управителят в отговор им рече: Кого от двамата искате да ви пусна? А те рекоха: Варава.
Пилат им казва: Тогава какво да правя с Исуса, наречен Христос? Те всички казват: Да бъде разпнат.
А той каза: Че какво зло е сторил? А те още повече закрещяха, казвайки: Да бъде разпнат.
И тъй Пилат като видя, че никак не помага, а напротив, че се повдига размирие, взе вода, оми си ръцете пред народа, и каза: Аз съм невинен за кръвта на Тоя праведник; вие гледайте.
А целият народ в отговор рече: Кръвта Му да бъде на нас и на чадата ни.
Тогава им пусна Варава; а Исуса бй и Го предаде на разпятие.
Тогава войниците на управителя заведоха Исуса в преторията, и събраха около Него цялата дружина.
И като Го съблякоха, облякоха Го в червена мантия.
И оплетоха венец от тръни и го наложиха на главата Му, и туриха тръст в десницата Му; и като коленичаха пред Него, ругаеха Му се, казвайки: Здравей, Царю Юдейски!
И заплюваха Го, и взеха тръстта и Го удряха по главата.
И след като Му се поругаха, съблякоха Му мантията и Го облякоха с Неговите дрехи и Го заведоха да Го разпнат.
А на излизане намериха един киринеец, на име Симон; него заставиха да носи кръста Му.
И като стигнаха на едно място, наречено Голгота (което значи лобно място),
дадоха Му да пие вино размесено с жлъчка; но Той като вкуси, не прие да пие.
И когато Го разпнаха, разделиха си дрехите Му, като хвърлиха жребие.
И седяха да Го пазят там.
И поставиха над главата Му обвинението Му, написано така: Тоя е Исус, Юдейският Цар.
Тогава бидоха разпнати с Него двама разбойници, един отдясно, и един отляво.
А минаващите оттам Му се подиграваха, като клатеха глави и думаха:
Ти, Който разоряваш храма и за три дни пак го съграждаш, спаси Себе Си; ако Си Божий Син, слез от кръста.
Подобно и главните свещеници с книжниците и старейшините Го ругаеха, казвайки:
Други е избавил, а пък Себе Си не може да избави! Той е Израилевият Цар! нека слезе сега от кръста, и ще повярваме в Него.
Упова на Бога; нека Го избави сега, ако Му е угоден; понеже каза: Божий Син съм.
Със същия укор Му се присмиваха и разпнатите с Него разбойници.
А от шестия час тъмнина покриваше цялата земя до деветия час.
А около деветия час Исус извика със силен глас и каза: Или, Или, лама савахтани? сиреч: Боже Мой, Боже Мой, защо си Ме оставил?
Някои от стоящите там, като чуха, думаха: Той вика Илия.
И веднага един от тях се завтече, взе гъба, натопи я в оцет, и като я надяна на тръст, даде Му да пие.
А другите казваха: Остави! да видим дали ще дойде Илия да Го избави.
А Исус, като извика пак със силен глас, издъхна.
И, ето, завесата на храма се раздра на две от горе до долу, земята се разтресе, скалите се разпукаха,
гробовете се разтвориха и много тела на починалите светии бяха възкресени,
(които, като излязоха от гробовете след Неговото възкресение, влязоха в святия град, и се явиха на мнозина).
А стотникът и ония, които заедно с него пазеха Исуса, като видяха земетресението и всичко що стана, уплашиха се твърде много, и думаха: Наистина тоя беше Син на Бога.
Там бяха още и гледаха отдалеч много жени, които бяха следвали Исуса от Галилея, и Му служеха;
между които бяха Мария Магдалина, и Мария майка на Якова и на Иосия, и майката на Заведеевите синове.
И когато се свечери, дойде един богаташ от Ариматея, на име Йосиф, който също беше се учил при Исуса.
Той дойде при Пилата и поиска Исусовото тяло. Тогава Пилат заповяда да Му се даде.
Йосиф, като взе тялото, обви го с чиста плащеница,
и го положи в своя нов гроб, който бе изсякъл в скалата; и като привали голям камък на гробната врата, отиде си.
А там бяха Мария Магдалина и другата Мария, които седяха срещу гроба.
И на следващия ден, който бе денят след приготовлението за празника, главните свещеници и фарисеите се събраха при Пилата и казаха:
Господарю, спомнихме си, че Оня измамник приживе рече: След три дни ще възкръсна.
Заповядай, прочее, гробът да се пази здраво до третия ден, да не би учениците Му да дойдат и да Го откраднат, и кажат на народа: Възкръсна от мъртвите. Така последната измама ще бъде по-лоша от първата.
Пилат им рече: Вземете стража; идете, вардете Го както знаете.
Те, прочее, отидоха и вардиха гроба, като запечатаха гроба с помощта на стражата.
А като се мина съботата, на първия ден от седмицата, дойдоха Мария Магдалина и другата Мария да видят гроба.
А, ето, стана голям трус; защото ангел от Господа слезе от небето и пристъпи, отвали камъка, и седна на него.
Изгледът му беше като блескавица, и облеклото му бяло като сняг.
И в страха си от него стражарите трепереха, и станаха като мъртви.
А ангелът проговори, като каза на жените: Вие не се бойте, защото зная, че търсите разпнатия Исус.
Няма Го тук; защото възкръсна, както и рече: дойдете и вижте мястото, гдето е лежал Господ.
Идете скоро да кажете на учениците Му, че е възкръснал от мъртвите; и, ето, Той отива преди вас в Галилея; там ще го видите; ето казах ви.
И те излязоха бързо от гроба със страх и голяма радост, и завтекоха се да известят на учениците Му.
И ето Исус ги срещна и рече: Здравейте! А те се приближиха и се хванаха за нозете Му и Му се поклониха.
Тогава Исус им рече: Не бойте се; идете кажете на братята Ми да идат в Галилея, и там ще Ме видят.
Когато те отидоха, ето, някои от стражата дойдоха в града и известиха на главните свещеници всичко що бе станало.
И те, като се събраха със старейшините и се съвещаваха, дадоха на войниците доволно пари, и рекоха:
Кажете, че учениците Му дойдоха през нощта и Го откраднаха, когато ние спяхме.
И ако слух за това стигне до управителя, ние ще го убедим, а вас ще направим да нямате грижа.
Те, прочее, взеха парите, и постъпиха както бяха научени. И това що те казаха се разнесе между юдеите, и продължава даже и до днес.
А единадесетте ученика отидоха в Галилея, на бърдото, гдето Исус им определи.
И като Го видяха, поклониха Му се; а някои се усъмниха.
Тогава Исус се приближи към тях и им говори, казвайки: Даде Ми се всяка власт на небето и земята.
Идете, прочее, научете всичките народи, и кръщавайте ги в името на Отца и Сина и Святия Дух,
то ги учите да пазят всичко що съм ви заповядал; и ето, Аз съм с вас през, всичките дни до свършека на века. [Амин].
Началото на благовестието на Исуса Христа Божий Син;
О И като излезе веднага от водата, видя, че се разтварят небесата, и че Духът като гълъб слизаше на Него.
както е писано в книгата на пророк Исаия:_— "Ето, Аз изпращам пред лицето Ти вестителя Си, който ще устрои Твоя път;
Глас на един, който вика в пустинята: Пригответе пътя за Господа. Прави направете пътеките за Него."
Йоан дойде, който кръщаваше в пустинята, и проповядваше кръщение на покаяние за опрощаване греховете.
О И дохожда при него при един прокажен и Му се моли, коленичил при Него, казвайки: Ако искаш, можеш да ме очистиш.
И излизаше при него цялата Юдейска страна и всичките ерусалимяни, и кръщаваха се от него в реката Йордан, като изповядваха греховете си.
А Йоан носеше облекло от камилска козина и кожен пояс около кръста си, и хранеше се с акриди и див мед.
И като проповядваше, казваше: Подир мене иде Онзи, Който е по-силен от мене, Комуто не съм достоен да се наведа и развържа ремъка на обущата Му.
Аз ви кръщавам с вода; а Той ще ви кръсти със Святия Дух.
През тия дни дойде Исус от Назарет Галилейски и се кръсти от Йоана в Йордан.
И дойде глас от небесата: Ти си Моят възлюблен Син; в Тебе е Моето благоволение.
И веднага Духът Го закара в пустинята.
И беше в пустинята четиридесет дни изкушаван от Сатана, и беше със зверовете; а ангелите Му служеха.
А след като Йоан биде предаден на властта, Исус дойде в Галилея и проповядваше Божието благовестие, казвайки:
Времето се изпълни, и Божието царство наближи; покайте се и повярвайте в благовестието.
А когато минаваше край Галилейското езеро*(Гръцки: Море, така и навсякъде в това евангелие.), видя Симона и брата на Симона, Андрея, че хвърляха мрежи в езерото, понеже бяха рибари.
И рече им Исус: Вървете след Мене, и Аз, ще ви направя да станете ловци на човеци.
И те веднага оставиха мрежите и отидоха след Него.
И като отмина малко, видя Якова Заведеев и брата му Йоана, които също бяха в ладията си и кърпеха мрежите.
И веднага ги повика; и те оставиха баща си Заведея в ладията с надничарите, и отидоха след Него.
И дохождат в Капернаум; и незабавно в съботата Исус влезе в синагогата и поучаваше.
И те се чудеха на учението Му; защото ги поучаваше като един, който има власт, а не като книжниците.
И скоро след това се намираше в синагогата им човек хванат от нечист дух, който извика, думайки:
стави ни!] какво имаш Ти с нас, Исусе назарянине? Нима си дошъл да ни погубиш? Познавам Те Кой си, Светий Божий.
Но Исус го смъмра, казвайки: Млъкни, и излез из него.
Тогава нечистият дух, като го сгърчи, изкрещя със силен глас и излезе из него.
И всички се смаяха, тъй щото разискваха помежду си, думайки: Що е това? Едно ново учение! С власт заповядва и на нечистите духове, и те Му се покоряват!
И слухът за Него се разнесе скоро навред по цялата галилейска околност.
И щом излязоха от синагогата, дойдоха с Якова и Йоана в къщата на Симона н Андрея.
А Симоновата тъща лежеше болна от треска; и веднага Му казват за нея.
Той се приближи, и като я хвана за ръка, дигна я; и [на часа] треската я остави, и тя им прислужваше.
И като се свечери, когато залезе слънцето, доведоха при Него всичките болни и хванати от бяс.
И целият град се събра пред вратата.
И той изцели мнозина, които страдаха от разни болести, и изгони много бесове; и не позволяваше на бесовете да говорят, понеже Го познаваха.
И сутринта, когато беше още тъмно, стана та излезе, и отиде в уединено място, и там се молеше.
А Симон и ония, които бяха с Него, изтичаха подире Му.
И като Го намериха, казват Му: Всички те търсят.
А Той им казва: Да идем другаде, в близките градчета и там да проповядвам; защото за това съм излязъл.
И влизаше в синагогите им по цяла Галилея, като проповядваше и изгонваше бесовете.
А Той се смили, простря ръка и се допря до него, и му каза: Искам, бъди очистен.
И веднага проказата го остави, и той се очисти.
И на часа го отпрати, и му заръча строго, като му каза:
Внимавай да не кажеш никому нищо; но за свидетелство на тях, иди и се покажи на свещеника и принеси за очистването си това, което е заповядал Мойсей.
А той, като излезе, почна да разгласява много и да разнася станалото, така щото Исус не можеше вече да влезе явно в някой град, но се намираше вън в уединени места; и дохождаха при Него отвсякъде.
След известно време, Той пак влезе в Капернаум; и разчу се че бил в къщата.
И мнозина се събраха, така щото и около вратата не можаха да се поберат; и Той им говореше словото.
Дохождат и донасят при Него един паралитик. Четирима го носеха.
И като не можаха да се приближат до Него, поради народа, разкриха покрива на къщата, гдето беше, пробиха го и пуснаха постелката, на която лежеше паралитикът.
А Исус, като видя вярата им, каза на паралитика: Синко, прощават ти се греховете.
А имаше там някои от книжниците, които седяха и размишляваха в сърцата си:
Тоя защо говори така? Той богохулствува. Кой може да прощава грехове, освен един Бог?
Исус, като разбра веднага с духа Си, че така размишляват в себе си, рече им: Защо размишлявате това в сърцата си?
Кое е по-лесно, да река на паралитика: Прощават ти се греховете, или да река: Стани, вдигни постелката си и ходи?
Но за да познаете, че Човешкият Син има власт на земята да прощава грехове, (казва на паралитика):
Тебе казвам: Стани, вдигни си постелката и иди у дома си.
И той стана, веднага вдигна постелката и излезе пред всичките; така щото всички се зачудиха и славеха Бога, и думаха: Никога не сме виждали такова нещо.
И пак излезе край езерото; и цялото множество идеше при Него, и Той ги поучаваше.
Като минаваше видя Левия Алфеев седящ в бирничеството, и каза му: Върви след Мене. И той стана и отиде след Него.
И когато Исус седеше на трапезата в къщата му, заедно с Него и учениците Му насядаха и много бирници и грешници; защото бяха мнозина и отиваха подир Него.
Тогава книжниците, които бяха от фарисеите, като видяха, че Той яде с грешниците и бирниците, казаха на учениците Му: Защо яде и пие с бирниците и грешниците?
А Исус, като чу това, каза им: Здравите нямат нужда от лекар, а болните; не съм дошъл да призова праведните, но грешниците (на покаяние).
А Йоановите ученици и фарисеите постеха; и дохождат и казват Му: Защо постят Йоановите и фарисейските ученици, а Твоите не постят?
А Исус им рече: Могат ли сватбарите да постят, докато е с тях младоженецът? Дотогава, докогато младоженецът е с тях, не могат да постят.
Ще дойдат, обаче, дни, когато младоженецът ще се отнеме от тях, и тогава, през ония дни, ще постят.
Никой не пришива кръпка от невалян плат на вехта дреха; а инак, това, което трябваше да запълни дрехата, отдира от нея, новото от вехтото, и съдраното става по-лошо.
И никой не налива ново вино в стари мехове; инак, виното ще спука меховете; и се изхабяват и виното и меховете; но наливат ново вино в нови мехове.
И в една събота, когато минаваше през посевите, учениците Му, вървейки из пътя, почнаха да късат класове.
И фарисеите Му рекоха: Виж! Защо вършат в събота нещо, което не е позволено?
А Той им рече: Не сте ли чели що стори Давид, когато беше в нужда, и огладня и мъжете, които бяха с него?
Как влезе в Божия дом, когато Авиатар беше първосвещеник, и изяде присъствените хлябове, които не е позволено никому да яде, освен на свещениците, като даде и на ония, които бяха с него?
И каза им: Съботата е направена за човека, а не човек за съботата;
така щото Човешкият Син е господар и на съботата.
И влезе пак в синагогата; и там имаше човек с изсъхнала ръка.
И наблюдаваха Го, дали ще го изцели в съботен ден, за да Го обвинят.
Той каза на човека с изсъхналата ръка: Изправи се насред.
Тогава на тях казва: Позволено ли е да се прави добро в съботен ден, или да се прави зло? Да се спаси ли живот, или да се погуби? А те мълчаха.
А като ги изгледа с гняв, наскърбен поради закоравяването на сърцата им, каза на човека: Простри си ръката. Той я простря; и ръката му оздравя.
И фарисеите, като излязоха, веднага се наговориха с Иродианите против Него, как да Го погубят.
Тогава Исус се оттегли с учениците Си към езерото, и голямо множество от Галилея отиде изподир.
И от Юдея, от Ерусалим, от Идумея, отвъд Йордан, и от местата около Тир и Сидон, едно голямо множество дойде при Него, като чуха колко много чудеса правел.
И поръча на учениците Си да Му услужат с една ладия, поради народа, за да Го не притискат.
Защото беше изцелил мнозина, така че онези, които страдаха от язви, натискаха Го, за да се допрат до Него.
И нечистите духове, когато Го виждаха, падаха пред Него и викаха, казвайки: Ти си Божий Син.
Но Той строго им заръчваше да Го не изявяват.
След това се възкачи на хълма и повика при Себе Си ония, които си искаше; и те отидоха при Него.
И определи дванадесет души, за да бъдат с Него, и за да ги изпраща да проповядват,
и да имат власт да изгонват бесове.
Определи: Симона, на когото даде и името Петър;
и Якова Заведеев и Якововия брат Йоан, на които даде и името Воанергес, сиреч, синове на гръма,
и Андрея и Филипа, Вартоломея и Матея, Тома и Якова Алфеев, Тадея и Симона Зилот,
и Юда Искариотски, който Го и предаде.
И дохожда в една къща; и пак се събира народ, така щото те не можаха нито хляб да ядат.
А своите Му, като чуха това, излязоха за да Го хванат; защото казваха, че не бил на Себе Си.
И книжниците, които бяха слезли от Ерусалим, казваха, че Той има Веелзевул, и че изгонва бесовете чрез началника на бесовете.
Но Той, като ги повика, казваше им с притчи: Как може Сатана да изгонва Сатаната?
Ако едно царство се раздели против себе си, това царство не може да устои.
И ако един дом се раздели против себе си, тоя дом не ще може да устои.
И ако Сатана е възстанал против себе си, и се е разделил, той не може да устои, но дошъл му е краят.
Обаче, никой не може да влезе в къщата на силния човек, да ограби покъщнината му, ако първо не върже силния, и тогава ще ограби къщата му.
Истина ви казвам, че всичките грехове на човешкия род ще бъдат простени, и всичките хули с които биха богохулствували;
но ако някой похули Святия Дух, за него няма прошка до века, но е виновен за вечен грях.
Това рече Той, защото казваха: Има нечист дух.
Дохождат, прочее, майка Му и братята Му, и като стояха вън, пратиха до Него да Го повикат.
А около Него седеше едно множество; и казват Му: Ето, майка Ти и братята Ти вън, търсят Те.
И в отговор им каза: Коя е майка Ми? Кои са братята Ми?
И като изгледа седящите около Него каза: Ето майка Ми и братята Ми!
Защото, който върши Божията воля, той Ми е брат, и сестра, и майка.
И пак започна да поучава край езерото. И събра се при Него едно твърде голямо множество, така щото Той влезе в една ладия и седеше на езерото; а цялото множество беше на сушата край езерото.
О И когато остана сам, ония, които бяха около Него с дванадесетте, Го попитаха за притчите.
И поучаваше ги много с притчи, и казваше им в поучението Си:
Слушайте: Ето, сеячът излезе да сее.
И когато сееше, някой зърна паднаха край пътя; и птиците дойдоха и ги изкълваха.
Други паднаха на канаристо място, гдето нямаше много пръст, и скоро поникнаха, защото нямаше дълбока почва;
а когато изгря слънцето, пригоряха, и понеже нямаха корен, изсъхнаха.
И други паднаха между тръните; и тръните порастнаха и ги заглушиха, и не дадоха плод.
А другите паднаха на добрата земя, и даваха плод, който растеше и се умножаваше, и принесоха кое тридесет, кое шестдесет и кое сто.
И каза: Който има уши да слуша, нека слуша.
И каза им: На вас е дадено да познаете тайната на Божието царство; а на ония, външните всичко бива в притчи;
й щото гледащи да гледат, а да не виждат, и слушащи, да слушат, а да не разбират, да не би да се обърнат и да им се прости [греха].
И казва им: Не разбирате ли тая притча? А как ще разберете всичките притчи?
Сеячът сее словото.
А ония край пътя, гдето се сее словото, са тия, които като чуват, Сатана веднага дохожда и грабва посеяното в тях слово.
Също и посеяното на канаристите места са тия които, като чуят словото, веднага с радост го приемат;
нямат, обаче, корен в себе си, но са привременни; после, като настане напаст или гонение, поради словото, веднага се съблазняват.
Посеяното между тръните са други; те са ония, които са слушали словото;
а светските грижи, примамката на богатството, и пожеланията за други работи, като влязат, заглушават словото, и то става безплодно.
А посеяното на добрата земя са тия, които слушат словото, приемат го, и дават плод, тридесет, шестдесет, и стократно.
И каза им: Затова ли се донася светилото, за да го турят под шиника или под леглото? Не за това ли, да го поставят на светилника?
Защото няма нещо тайно, освен за да се яви; нито е имало нещо спотаено, освен за да излезе наяве.
Ако има някой уши да слуша, нека слуша.
Каза им тоже: Внимавайте в това, което слушате. С каквато мярка мерите, ще ви се отмери, и ще ви се прибави.
Защото който има, нему ще се даде, а който няма, от него ще се отнеме и това, което има.
И каза: Божието царство е също, както кога човек хвърли семе в земята;
и спи, и става нощ и ден; а как никне и расте, той не знае.
Земята сама по себе си произвежда, първо ствол, после клас, подир това пълно зърно в класа.
А когато узрее плодът, начаса изпраща сърпа, защото е настанала жетва.
При това каза: На какво да уприличим Божието царство? Или с каква притча да го представим?
То прилича на синапово зърно, което, когато се посее в земята, е по-малко от всичките семена, които са на земята;
но когато се посее, расте, и става по-голямо от всичките злакове, и пуска големи клони, така че под сянката му могат да се подслонят небесните птици.
С много такива притчи им прогласяше словото, според както можеха да слушат.
А без притча не им говореше; но насаме обясняваше всичко на Своите ученици.
И в същия ден, когато се свечери, Исус им казва: Да минем на отвъдната страна.
И като оставиха народа, вземат Го със себе си в ладията, тъй както бе; и имаше други ладии с Него.
И дига се голяма ветрена буря, и вълните се нахвърляха в ладията, тъй че тя вече се пълнеше с вода.
А Той беше в задната част, заспал на възглавница; и те Го събуждат и Му казват: Учителю! Нима не Те е грижа че загиваме?
И Той, като се събуди, смъмра вятъра и рече на езерото: Мълчи! Утихни! И вятърът престана, и настана голяма тишина.
И рече им: Защо сте страхливи? Още ли нямате вяра?
И голям страх ги обзе; и те си казаха един на друг: Кой е, прочее, Тоя, че и вятърът и езерото Му се покоряват?
И тъй минаха отвъд езерото в гадаринската страна.
О И много Му се моли да не ги отпраща вън от страната.
И като излезе от ладията, начаса Го срещна от гробищата човек с нечист дух.
Той живееше в гробищата, и никой вече не можеше да го върже нито с верига;
защото много пъти бяха го вързвали с окови и с вериги; но той бе разкъсвал веригите и счупвал оковите; и никой нямаше сила да го укроти.
И всякога, нощем и денем, в гробищата и по бърдата, той викаше и се изпосичаше с камъни.
А като видя Исуса отдалеч, завтече се и Му се поклони;
и изкрещя със силен глас и рече: Какво имаш Ти с мен, Исусе, Сине на Всевишния Бог? Заклевам Те в Бога, недей ме мъчи.
(Защото му казваше: Излез от човека, душе нечисти).
И Исус го попита: Как ти е името? А той Му каза: Легион ми е името; защото сме мнозина.
А там по бърдото пасеше голямо стадо свине.
И бесовете Му се молиха, казвайки: Прати ни в свинете, за да влезем в тях.
Исус им позволи. И нечистите духове излязоха и влязоха в свинете; и стадото, на брой около две хиляди, се спусна по стръмнината в езерото, и се издавиха в езерото.
А ония, които ги пасяха, побягнаха и известиха това в града и по селата. И жителите дойдоха да видят какво е станало.
И като дохождат при Исуса, виждат хванатия по-преди от бесове, в когото е бил легиона, че седи облечен и смислен; и убояха се.
И ония, които бяха видели, разказваха им за станалото с хванатия от бесовете, и за свинете.
И те почнаха да Му се молят да си отиде от техните предели.
И когато влизаше в ладията, тоя, който бе по-напред хванат от бесове, Му се молеше да бъде заедно с Него.
Обаче Той не го допусна, но му каза: Иди си у дома при своите, и кажи им какви неща ти стори Господ и как се смили за тебе.
И човекът тръгна и почна да разгласява в Декапол какви неща му стори Исус; и всички се чудеха.
Когато Исус пак премина с ладията на отвъдната страна, събра се при Него голямо множество; и Той беше край езерото.
И дохожда един от началниците на синагогата, на име Яир, и като Го вижда, пада пред нозете Му,
и много Му се моли, казвайки: Малката ми дъщеря бере душа; моля Ти се да дойдеш и положиш ръце на нея, за да оздравее и да живее.
И Той отиде с него; и едно голямо множество вървеше подире Му, и хората Го притискаха.
И една жена, която бе имала кръвотечение дванадесет години,
и беше много пострадала от мнозина лекари, и беше иждивила целия си имот без да види някаква полза, а напротив беше й станало по-зле,
като чу отзивите за Исуса, дойде между народа изотзад и се допря до дрехата Му.
Защото си казваше: Ако само се допра до дрехата Му, ще оздравея.
И на часа пресекна кръвотечението й, и тя усети в тялото си, че се изцели от болестта.
И веднага Исус като усети в Себе Си, че е излязла от Него сила, обърна се всред народа и каза: Кой се допря до дрехите Ми?
Учениците Му казаха: Ти виждаш, че народът те притиска, и казваш ли: Кой се допря до Мене?
Но Той се озърташе за да види тая, която бе сторила това.
А жената, уплашена и разтреперана, като знаеше станалото с нея, дойде и падна пред Него и Му каза цялата истина.
А Той й рече: Дъщерьо, твоята вяра те изцели; иди си с мир, и бъди здрава от болестта си.
Докато Той още говореше, дохождат от къщата на началника на синагогата и казват: Дъщеря ти умря; защо вече затрудняваш Учителя?
А Исус, като дочу думата, която говореха, каза на началника на синагогата: Не бой се, само вярвай.
И никому не позволи да Го придружи, освен на Петра, Якова и Якововия брат Йоан.
И като дохождат до къщата на началника на синагогата, Той вижда вълнение и мнозина, които плачеха и пищяха много.
И като влезе, каза им: Защо правите вълнение и плачете? Детето не е умряло, а спи.
А те Му се присмиваха. Но Той като изкара навън всичките, взема бащата и майката на детето, и ония, които бяха с Него, и влиза там гдето беше детето.
И като хвана детето за ръка, каза му: Талита куми; което значи: Момиче, тебе казвам: Стани.
И момичето веднага стана и ходеше, защото беше на дванадесет години. И внезапно те се смаяха твърде много.
И много им заръча, никой да не узнае това; и заповяда да й дадат да яде.
И той излезе оттам и дойде в Своята родина; и учениците Му вървяха подир Него.
И когато настана събота, почна да поучава в синагогата; и мнозина, като Го слушаха, се чудеха и думаха: Откъде има Тоя всичко това? И: Каква е дадената на този мъдрост, и какви са тези велики дела извършени от ръцете Му?
О защото Ирод се боеше от Йоана, като знаеше, че той е човек праведен и свят, и го пазеше здраво; и когато го слушаше, вършеше много неща, и с удоволствие го слушаше.
Тоя не е ли дърводелецът, син на Мария, и брат на Якова и Иосия, на Юда и Симона? И сестрите Му не са ли тука между нас? И те се съблазниха в Него.
А Исус им каза: Никой пророк не е без почит, освен в своята родина, и между своите сродници, и в своя си дом.
И не можеше да извърши там никакво велико дело, освен дето положи ръце на малцина болни и ги изцели.
И чудеше се за тяхното неверие. И обикаляше околните села и поучаваше.
И като повика дванадесетте, почна да ги разпраща двама по двама, и даде им власт над нечистите духове.
И заповяда им да не вземат нищо за по път, освен една тояга; ни хляб, ни торба, ни пари в пояса;
но да се обуват със сандали: И, рече Той, не се обличайте в две дрехи.
И каза им: В която къща влезете, оставайте в нея докле си излезете оттам.
И ако в някое място не ви приемат, нито ви послушат, като излизате оттам отърсете праха из под нозете си като свидетелство против тях.
И те излязоха и проповядваха, че човеците трябва да се покаят.
И изгонваха много бесове, и мнозина болни помазваха с масло и ги изцеляваха.
И цар Ирод чу за Исуса (защото името Му стана известно), и думаше: Йоан Кръстител е възкръснал от мъртвите и затова тия велики сили действуват чрез Него.
А други казваха, че е Илия. Други пък казваха, че Той е пророк, като един от старовременните пророци.
Но Ирод, като чу за Него, рече: Това е Йоан, когото аз обезглавих, той е възкръснал.
Защото тоя Ирод беше пратил да хванат Йоана, и да го вържат в тъмница, заради Иродиада, жената на брата му Филипа, понеже я беше взел за жена.
Защото Йоан казваше на Ирода: Не ти е позволено да имаш братовата си жена.
А Иродиада се настрои против него и искаше да го убие, но не можеше;
И като настана сгоден ден, когато Ирод за рождения си ден направи вечеря на големците си и на хилядниците и на галилейските старейшини,
и самата дъщеря на Иродиада влезе и поигра, тя угоди на Ирода и на седящите с него; и царят рече на момичето: Искай от мене каквото щеш, и ще ти го дам.
И закле й се: Каквото и да поискаш от мене, ще ти дам, даже до половината на царството ми.
А тя излезе и рече на майка си: Какво да поискам? И тя каза: Главата на Йоана Кръстителя.
И начаса момичето влезе бързо при царя и поиска, като каза: Искам да ми дадеш още сега, на блюдо, главата на Йоана Кръстителя.
И царят се наскърби много; но пак, заради клетвите си и заради седящите с него, не иска да й откаже.
И веднага царят прати един телохранител, комуто заповяда да донесе главата му; и той отиде, обезглави го в тъмницата,
и донесе главата му на блюдо и я даде на момичето; а момичето я даде на майка си.
И учениците му, като чуха това, дойдоха и дигнаха тялото му, и го положиха в гроб.
И апостолите се събраха при Исуса и разказаха Му всичко каквото бяха извършили и каквото бяха поучили.
И рече им: Дойдете вие сами на уединено място насаме и починете си малко. Защото мнозина дохождаха и отиваха; и нямаха време нито да ядат.
И отидоха с ладията на уединено място насаме.
А като отидоха, людете ги видяха, и мнозина ги познаха; и от всичките градове се стекоха там пеши, и ги изпревариха.
И Исус като излезе, видя едно голямо множество, и смили се за тях, понеже бяха като овце, които нямат пастир; и почна да ги поучава много неща.
И когато беше станало вече късно, учениците Му се приближиха при Него и казаха: Мястото е уединено, и вече е късно;
разпусни ги за да отидат по околните колиби и села и да си купят нещо за ядене.
А Той в отговор им рече: Дайте им вие да ядат. А те Му казаха: Да идем ли да купим за двеста пеняза хляб и да им дадем да ядат?
А Той им каза: Колко хляба имате? Идете вижте. И като узнаха, казаха: Пет, и две риби.
И заповяда им да насядат всички на групи по зелената трева.
И те насядаха на редици, по сто и по петдесет.
И като взе петте хляба и двете риби, Исус погледна на небето и благослови; и разчупи хлябовете, и даваше на учениците да наслагат отпреде им; раздели и двете риби на всичките.
И всички ядоха и се наситиха.
И дигнаха къшеи, дванадесет пълни коша, така и от рибите.
А ония които ядоха хлябовете, бяха петхиляди мъже.
И веднага накара учениците Си да влязат в ладията и да отидат преди Него на отвъдната страна към Витсаида, докле Той разпусне народа.
И след като се прости с тях, отиде на бърдото да се помоли.
И когато се свечери, ладията беше всред морето, а Той сам на сушата.
И като ги видя, че се мъчат като гребат с веслата, защото им беше противен вятърът, около четвъртата стража на нощта дохожда при тях, като вървеше по езерото; и щеше да ги отмине.
А те, като Го видяха да ходи по езерото, помислиха си, че е призрак, и извикаха;
защото всички Го видяха и се смутиха. И веднага Той им проговори, като им каза: Дерзайте! Аз съм, не бойте се!
И влезе при тях в ладията, и вятърът утихна; и те много се ужасиха в себе си.
Защото не бяха се вразумили от чудото с хлябовете, но сърцето им беше закоравяло.
И като премина езерото, дойдоха в генисаретската земя и излязоха на сушата.
И когато излязоха из ладията, веднага хората Го познаха;
и разтичаха се по цялата оная околност и почнаха да носят на легла болните там, гдето чуеха, че се намирал Той.
И гдето и да влизаше, в села или в градове или в колиби, туряха болните по пазарите, и молеха Му се да се допрат те поне до полите на дрехите Му; и колкото души се допираха, се изцеляваха.
Събират се при Исуса фарисеите и някои от книжниците, които бяха дошли от Ерусалим,
и бяха видели, че някои от учениците Му ядат хляб с ръце нечисти, сиреч, немити.
(Защото фарисеите и всички юдеи, държейки преданието на старейшините, не ядат ако не си омият ръцете до лактите;
когато се връщат от пазар; не ядат ако се не омият. Има и много други неща, които са приели да държат,_— измивания на чаши, шулета, и медни съдове [и одрове]).
И тъй, фарисеите и книжниците Го запитват: Защо не вървят Твоите ученици по преданието на старейшините, но ядат хляб с нечисти ръце?
А той им рече: Добре е пророкувал Исаия за вас лицемерите, както е писано:_— "Тези люде Ме почитат с устните си, Но сърцето им отстои далеч от Мене.
Обаче напразно Ме почитат, като преподават за поучения човешки заповеди".
е оставяте Божията заповед и държите човешкото предание, [измивания на шулци и на чаши; и много други неща правите].
И каза им: Хубаво! Вие осуетявате Божията заповед за да спазите своето предание!
Защото Мойсей рече: "Почитай баща си и майка си" и: "Който злослови баща или майка, непременно да се умъртви".
Но вие казвате: Ако рече човек на баща си или на майка си: Това мое имане, с което би могъл да си помогнеш, е курбан, сиреч, подарено Богу, това прави разлика;
вие не го оставяте вече да стори нищо за баща си или за майка си.
И тъй, осуетявате Божието слово заради вашето предание, което сте предали; и вършите много такива неща подобни на това.
И пак повика народа и каза им: Слушайте Ме всички и разбирайте.
Няма нищо извън човека, което, като влиза в него, може да го оскверни; но тия неща, които излизат от него, те оскверняват човека.
ко има някой уши да слуша, нека слуша].
И като остави народа и влезе вкъщи учениците Му Го попитаха за притчата.
И каза им: Нима сте и вие тъй неразсъдливи? Не разбирате ли, че нищо, което влиза в човека отвън, не може да го оскверни?
Защото не влиза в сърцето му, а в корема, и излиза в захода. (Като каза това, Той направи всички ястия чисти).
Каза още: Което излиза от човека, то осквернява човека.
Защото отвътре, от сърцето на човеците, излизат зли помисли, блудства, кражби, убийства,
прелюбодейства, користолюбие, нечестие, коварство, сладострастие, лукаво око, хулене, гордост, безумство.
Всички тия зли неща излизат отвътре и оскверняват човека.
И като стана оттам, отиде в тирските и сидонските предели; и влезе в една къща, и не искаше да Го знае никой; но не можа да се укрие.
А веднага чу за Него една жена, чиято малка дъщеря имаше нечист дух, и тя дойде та падна пред нозете Му.
(Жената бе елинка, родом сирофиникианка) И молеше Му се да изгони беса от дъщеря й.
А Исус й рече: Остави да се наситят децата; защото не е прилично да се вземе хляба на децата и да се даде на кученцата.
А тя в отговор Му каза: Така Господи; но и кученцата под трапезата ядат от трохите паднали от децата.
И рече й: а тая дума иди си; бесът излезе от дъщеря ти.
И като си отиде у дома, намери детето легнало на постелката, и бесът излязъл.
И като излезе пак из тирските предели, дойде през Сидон към галилейското езеро, през сред декаполските предели.
И довеждат при Него един глух и заекващ човек, и молят Му се да положи ръка на него.
Исус, като го отведе от народа насаме, вложи пръстите Си в ушите му, и, като плюна, докосна се до езика му;
и погледна към небето, въздъхна и му каза: Еффата, сиреч, Отвори се.
И ушите му се отвориха, и връзката на езика му се развърза, и той говореше чисто.
И заръча им никому да не кажат това; но колкото повече им заръчваше, толкова повече те го разгласяваха;
защото се чудеха твърде много, и думаха: Всичко върши добре; и глухите прави да чуват, и немите да говорят.
През ония дни, когато пак се беше сбрало голямо множество, и нямаха що да ядат, повика учениците Си и каза им:
О И веднага влезе в ладията с учениците Си и дойде в далманутанските предели.
Жално Ми е за народа, защото три дни вече седят при Мене, и нямат що да ядат;
и ако ги разпусна гладни по домовете им, ще им прималее по пътя; а някои от тях са дошли от далеч.
И учениците Му отговориха: Отде ще може някой да насити тия с хляб тук в уединено място?
И попита ги: Колко хляба имате? А те рекоха: Седем.
И заповяда на народа да насядат на земята; и като взе седемте хляба, благодари, разчупи и даваше на учениците Си за да ги сложат. И сложиха ги пред народа.
Имаха и малко рибички; и като ги благослови, заповяда да ги сложат и тях.
И ядоха и се наситиха; и дигнаха останалите къшеи, седем кошници.
А ония, които ядоха, бяха около четирихиляди души; и разпусна ги.
И фарисеите излязоха и почнаха да се препират с Него; и като Го изпитваха, поискаха от Него знамение от небето.
А Той въздъхна дълбоко от сърце и рече: Защо тоя род иска знамение? Истина ви казвам: На тоя народ няма да се даде знамение.
И остави ги, влезе пак в ладията, и мина на отвъдната страна.
Но учениците Му забравиха да вземат хляб, и нямаха със себе си в ладията повече от един хляб.
И Той им заръча, казвайки: Внимавайте, пазете се от кваса на фарисеите и от кваса на Ирода.
И те разискваха помежду си, думайки: Това е защото нямаме хляб.
А Исус, като разбра това; рече им: Защо разисквате загдето нямате хляб? Още ли не разбирате, нито разумявате? Окаменено ли е сърцето ви?
Като имате очи, не виждате ли? И като имате уши, не чувате ли? И не помните ли?
Когато разчупих петте хляба на петте хиляди души, колко кошове пълни с къшеи дигнахте? Казват му: Дванадесет.
И когато седемте_— на четирите хиляди души, колко кошници, пълни с къшеи дигнахте? Казват му: Седем.
И каза им: Не разбирате ли още?
Дохождат във Витсаида. И довеждат при Него един слепец и молят Му се да се докосне до него.
И Той хвана слепеца за ръка, изведе го вън от селото, и, като плюна на очите му, положи на него ръце и го попита: Виждаш ли нещо?
И той, като подигна очи, каза: Виждам човеците; защото виждам неща като дървета, които ходят.
После пак положи ръце на очите му; и той втренчи очите си, оздравя, и виждаше всичко ясно.
изпрати го у дома му, и каза: Не влизай в селото, [нито казвай това някому в селото].
И излезе Исус с учениците Си по селата на Кесария Филипова; и по пътя попита учениците Си, като им каза: Според както казват хората: Кой съм Аз?
А те в отговор Му казаха: Йоан Кръстител; други_— Илия; а трети_— един от пророците.
Тогава ги попита: Но според както вие казвате: Кой съм? Петър в отговор Му каза: Ти си Христос.
И заръча им никому да не казват за Него.
И почна да ги учи, как Човешкият Син трябва много да пострада, и да бъде отхвърлен от старейшините, главните свещеници, книжниците, и да бъде убит, и след три дни да възкръсне.
И явно говореше тая дума. А Петър го взе настрана и почна да Го мъмри.
А Той, като се обърна и погледна учениците Си, смъмра Петра, като каза: Махни се, Сатано, и иди зад Мене, защото не мислиш за Божиите неща, но за човешките неща.
И повика народа заедно с учениците Си и рече им: Ако иска някой да дойде след Мене, нека се отрече от себе си, и така нека Ме следва.
Защото който иска да спаси живота*(Или душата; така и до края на главата.) си, ще го изгуби; а който изгуби живота си заради Мене и за благовестието, ще го спаси.
Понеже какво се ползува човек като спечели целия свят, а изгуби живота си?
Защото какво би дал човек в замяна на живота си?
Защото ако се срамува някой поради Мене и поради думите Ми в тоя блуден и грешен род, то и Човешкият Син ще се срамува от него, когато дойде в славата на Отца Си със святите ангели.
И рече им: Истина ви казвам: Има някои, от тук стоящите, които никак няма да вкусят смърт, докле не видят Божието царство дошло в сила.
И след шест дни Исус взема Петра, Якова и Йоана, и завежда само тях на една висока планина насаме; и преобрази се пред тях.
Дрехите му станаха бляскави, твърде бели, каквито никой белач на земята не може така да избели.
И яви им се Илия с Мойсея, които се разговаряха с Исуса.
А Петър проговори, казвайки на Исуса: Учителю, добре е да сме тука; и нека направим три шатри, за Тебе една, за Мойсея една и една за Илия;
защото не знаеше какво да отговори, понеже почнаха да се плашат много.
И яви се облак и ги засени; и глас дойде из облака, който каза: Този е Моят възлюблен Син; Него слушайте.
И внезапно, като се озърнаха, не видяха вече никого при себе си, освен Исуса.
И като слизаха от планината, заръча им да не казват никому това що бяха видели, освен когато Човешкият Син бъде възкресен от мъртвите.
И те пазеха тая поръчка, като разискваха помежду си що значи да възкръсне от мъртвите.
И попитаха Го, казвайки: Защо думат книжниците, че трябва първо Илия да дойде?
А Той им каза: Наистина, Илия първо ще дойде и ще възстанови всичко. И как е писано за Човешкия Син?_— писано е, че трябва да пострада много и да бъде унизен.
Но казвам ви, че Илия е вече дошъл, и те постъпиха с него както си искаха, според както си искаха, според както е писано за него.
И когато дойдоха при учениците, видяха около тях едно голямо множество, и книжници, които се препираха с тях.
И веднага като Го видя цялото множество, смая се, стекоха се и Го поздравяваха.
И Той ги попита: а какво се препирате с тях?
И един от народа Му отговори: Учителю, доведох при Тебе сина си, който има ням дух.
И гдето и да го прехване, тръшка го; и той се запеня, скърца със зъби, и се вцепенява; и говорих на Твоите ученици да изгонят беса, но не можаха.
А Той в отговор им каза: О роде невярващ, докога ще бъда с вас? Докога ще ви търпя? Доведете го при Мене.
И доведоха го при Него. И като го видя хванатият от бяс, веднага духът го сгърчи; и той падна на земята и се валяше запенен.
И попита Исус баща му: Колко време има откак му е станало това? А той каза: От детинство.
И много пъти го е хвърлял и в огън, и във вода, за да го погуби; но ако можеш стори нещо, смили се за нас и помогни ни.
А Исус му рече: Ако можеш повярва! Всичко е възможно за този, който вярва.
днага бащата на детето извика, казвайки: Вярвам, [Господи]! Помогни на моето неверие.
А Исус, като видя, че се стича народ, смъмра нечистия дух, казвайки му: Душе неми и глухи, Аз ти заповядвам: излез от него, и да не влезеш вече в него.
И духът, като изпищя и го сгърчи силно, излезе; и детето стана като мъртво, така щото болшинството думаха, че е умряло.
Но Исус го хвана за ръката и го дигна; и то стана.
И когато влезе в къщи, учениците Му Го попитаха насаме: Защо ние не можахме да го изгоним?
каза им: Тоя род с нищо не може да излезе, освен с молитва [и пост].
И като излязоха оттам, минаваха през Галилея; и Той искаше никой да не узнае това.
Защото учеше учениците Си, като им казваше: Човешкият Син ще бъде предаден в ръцете на човеци, и ще Го убият; и след като Го убият, подир три дни ще възкръсне.
Но те не разбраха думата, и бояха се да Го попитат.
И дойдоха в Капернаум; и когато влезе вкъщи попита ги: Какво разисквахте из пътя?
А те мълчаха, защото из пътя бяха се препирали помежду си кой е по-голям?
И като седна, повика дванадесетте и каза им: Който иска да бъде пръв, ще бъде от всички последен и на всички служител.
Тогава взе едно детенце и го постави посред тях; и като го прегърна, рече им:
Който приеме едно от тези дечица в Мое име, и Мене приема; и който приеме Мене, приема не Мене, но Този, Който Ме е пратил.
Йоан Му каза: Учителю, видяхме един човек да изгонва бесове в Твое име; и му запретихме, защото не следваше нас.
А Исус рече: Недейте му запрещава; защото няма никой, който да извърши велико дело в Мое име, и да може скоро след това да Ме злослови.
Понеже оня, който не е против нас, е откъм нас.
Защото който ви напои с чаша вода, понеже сте Христови, истина ви казвам: Той никак няма да изгуби наградата си.
А който съблазни едно от тия скромните, които вярват в Мене, за него би било по-добре да се окачи голям воденичен камък на врата му и да бъде хвърлен в морето.
И ако те съблазни ръката ти, отсечи я; по-добре е за тебе да влезеш в живота недъгав, отколкото да имаш двете си ръце и да отидеш в пъкъла, в неугасимия огън,
ето "червеят им не умира и огънят не угасва"].
И ако ногата ти те съблазни, отсечи я; по-добре е за тебе да влезеш в живота куц, отколкото да имаш двете си нозе и да бъдеш хвърлен в пъкъла,
ето "червеят им не умира и огънят не угасва"].
И ако окото ти те съблазни, извади го; по-добре е за тебе да влезеш в Божието царство с едно око, отколкото да имаш двете си очи и да бъдеш хвърлен в пъкъла,
дето "червеят им не умира, и огънят не угасва".
щото всеки ще се осоли с огън, [и всяка жертва ще се осоли със сол].
Добро нещо е солта; но ако солта стане безсолна, с какво ще я подправите? Имайте сол в себе си, и мир имайте помежду си.
И стана оттам и дойде в юдейските предели, и местата отвъд Йордан; и народ пак се стече при Него; и по обичая Си Той пак ги поучаваше.
О И вкъщи учениците пак Го попитаха за това.
И някои фарисеи се приближиха и Го попитаха, за да Го изпитат: Позволено ли е на мъж да напусне жена си?
В отговор Той им каза: Какво ви е заповядал Моисей?
А те рекоха: Моисей е позволил да напише мъжът разводно писмо и да я напусне.
О но да седнете отдясно Ми или отляво Ми, не е Мое да дам, а ще се даде на ония, за които е било приготвено.
А Исус им рече: Поради вашето коравосърдечие ви е написал тая заповед;
обаче в началото на създанието, Бог ги е направил мъж и жена.
Затова ще остави човек баща си и майка си и ще се привърже към жена си,
и двамата ще бъдат една плът; така че не с вече двама, а една плът.
И тъй, онова, което Бог е съчетал, човек да го не разлъчва.
И Той им каза: Който си напусне жената, и се ожени за друга, прелюбодействува против нея.
И ако тя напусне мъжа си, и се омъжи за друг, тя прелюбодействува.
Тогава доведоха при него дечица, за да се докосне до тях; а учениците ги смъмриха.
Но Исус като видя това, възнегодува и рече им: Оставете дечицата да дойдат при Мене: не ги възпирайте, защото на такива е Божието царство.
Истина ви казвам: Който не приеме Божието царство като детенце, той никак няма да влезе в него.
И прегърна ги и ги благослови, като положи ръцете Си на тях.
И когато излизаше на път, някой се завтече та коленичи пред Него и Го попита: Учителю благи, какво да сторя за да наследя вечен живот?
А Исус му рече; Защо Ме наричаш благ? Никой не е благ освен един Бог.
Знаеш заповедите: "Не убивай; Не прелюбодейстувай; Не кради; Не лъжесвидетелствувай; Не увреждай; Почитай баща си и майка си."
А той Му рече: Учителю, всичко това съм упазил от младостта си.
А Исус, като го погледна, възлюби го, и му рече: Едно ти не достига; иди продай все що имаш и дай на сиромасите, и ще имаш съкровище на небето: и дойди и Ме следвай.
Но лицето му посърна от тая дума, и той си отиде наскърбен, защото беше човек с много имот.
А Исус се озърна и каза на учениците: Колко мъчно ще влязат в Божието царство ония, които имат богатство!
А учениците се смайваха за Неговите думи. Но в отговор Исус пак им каза: Чада, колко е мъчно да влязат в Божието царство ония, които уповават на богатството.
По-лесно е камилата да мине през иглени уши, отколкото богат да влезе в Божието царство.
А те се чрезмерно зачудиха и Му казаха: Тогава кой може да се спаси?
Исус ги погледна и рече: а човеците това е невъзможно, но не и за Бога; защото за Бога всичко е възможно.
Петър почна да Му казва: Ето, ние оставихме всичко и Те последвахме.
Исус каза: Истина ви казвам: Няма човек, който да е оставил къща, или братя, или сестри, или майка или баща, или чада, или ниви, заради Мене и заради благовестието,
и да не получи стократно сега, в настоящето време, къщи и братя, и сестри, и майки, и чада, и ниви, заедно с гонения, а в идещия свят*(Или: Век.) вечен живот.
Обаче мнозина първи ще бъдат последни, а последните първи.
А когато бяха на път, отивайки за Ерусалим, Исус вървеше пред тях; а те се удивяваха, и ония, които вървяха подире, бяха обзети от страх. И като събра дванадесетте, почна да им казва това, което щеше да Го сполети, като рече:
Ето, ние възлизаме за Ерусалим, и Човешкият Син ще бъде предаден на главните свещеници и на книжниците; и те, като Го осъдят на смърт, ще Го предадат на езичниците;
и ще Му се поругаят, ще Го заплюват, ще Го бият и ще Го убият; а след три дни, ще възкръсне.
Тогава се приближават при него Яков и Йоан, Заведеевите синове, и Му казват: Учителю, желаем да ни сториш каквото и да поискаме от Тебе.
А Той им казва: Какво желаете да ви сторя?
Те му рекоха: Дай ни да седнем, един отдясно Ти, а един отляво Ти в Твоята слава.
А Исус им рече: Не знаете какво искате. Можете ли да пиете чашата, която Аз пия, или да се кръстите с кръщението, с което Аз се кръщавам?
Те Му рекоха: Можем. А Исус им каза: Чашата, която Аз пия, ще пиете, и с кръщението, с което Аз се кръщавам, ще се кръстите;
А десетимата, като чуха това, захванаха да негодуват против Якова и Йоана.
Но Исус ги повика и им каза: Вие знаете, че ония, които се считат за управители на народите, господаруват над тях, и големците им властвуват над тях.
Но между вас не е така; а който иска да стане големец между вас, ще ви бъде служител;
и който иска да бъде пръв между вас, ще бъде слуга на всичките.
Защото наистина Човешкият Син не дойде да Му служат, но да служи, и да даде живота Си откуп за мнозина.
Дохождат в Ерихон; и когато излизаше из Ерихон с учениците Си и едно голямо множество, Тимеевият син Вартимей, един сляп просяк, седеше край пътя.
И като чу, че бил Исус Назарянинът, почна да вика, казвайки: Исусе, сине Давидов, смили се за мене!
И мнозина го мъмреха, за да млъкне; но той още повече викаше: Сине Давидов, смили се за мене! Ч И тъй, Исус се спря и рече: Повикайте го. Викат слепеца и му казват: Дерзай, стани, вика те.
И той си хвърли дрехата и скокна и дойде при Исуса.
И проговори Исус и му каза: Какво искаш да ти сторя?
Слепецът му рече: Учителю, да прогледам.
А Исус му рече: Иди си, твоята вяра те изцели. И той веднага прогледа, и тръгна подир Него по пътя.
И когато се приближаваха към Ерусалим, до Витфагия и Витания при Елеонския хълм, изпраща двама от учениците Си и казва им:
Идете в селото, което е насреща ви, и щом влезете в него, ще намерите вързано осле, което никой човек не е още възсядал; отвържете го и го докарайте.
И ако някой ви рече: Защо правите това? Кажете: На Господа трябва; и веднага ще го прати тук.
И тъй, те отидоха и намериха едно осле, вързано до вратата, вън край пътя, и отвързват го.
И някои от стоящите там им казаха: Какво правите та отвързвате ослето?
А те им казаха, както бе заръчал Исус; и оставиха ги.
И докарват ослето при Исуса, и намятат на него дрехите си; и Той го възседна.
И мнозина напостлаха дрехите си по пътя, а други_— клони, като ги сечеха от нивите.
И тия, които вървяха отпред и тия, които идеха изподире, викаха: Осанна! Благословен, Който иде в Господното име!
агословено градущето царство на баща ни Давида [което иде в Господното име]; осанна във висините!
И влезе Исус в Ерусалим, в храма, и, като разгледа всичко, понеже вече се бе свечерило, отиде във Витания с дванадесетте.
А на сутринта, когато излязоха от Витания, Той огладня.
И като видя отдалеч една разлистила се смоковница, дойде дано би намерил нещо на нея; но като дойде до нея, не намери нищо, само едни листа, защото не беше време за смокини.
И Той проговори, думайки й: Отсега нататък никой да не яде плод от тебе до века. И учениците Му чуха това.
И дойдоха в Ерусалим; Исус като влезе в храма, почна да изпъжда ония, които продаваха, и ония, които купуваха в храма, и прекатури масите на среброменителите и столовете на ония, които продаваха гълъбите.
И не позволяваше да пренесе някой какъвто и да било съд през храма.
И поучаваше, казвайки им: Не е ли писано, "Домът ми ще се нарече молитвен дом за всичките народи"? а вие го направихте разбойнически вертеп".
И главните свещеници и книжниците чуха това; и търсеха начин как да Го погубят, защото се бояха от Него, понеже целият народ се чудеше на учението Му.
А всякога на мръкване Той излизаше вън от града.
И тъй, като минаваха сутринта, видяха смоковницата изсъхнала от корен.
И Петър си спомни и Му каза: Учителю, виж, смоковницата, която ти прокле, изсъхнала.
А Исус в отговор им каза: Имайте вяра в Бога.
Истина ви казвам: Който рече на тая планина: Дигни се и хвърли се в морето, и не се усъмни в сърцето си, но повярва, че онова, което казва, се сбъдва, ще му стане.
Затова ви казвам: Всичко каквото поискате в молитва вярвайте, че сте го получили, и ще ви се сбъдне.
И когато се изправяте на молитва, прощавайте, ако имате нещо против някого, за да прости и Отец ви, Който е на небесата, вашите прегрешения.
о ако вие не прощавате, то нито Отец ви, Който е на небесата, ще ви прости съгрешенията].
И дохождат пак в Ерусалим; и когато ходеше в храма, идват при Него главните свещеници, книжниците и старейшините, и Му казват:
С каква власт правиш това? Или кой Ти е дал тая власт да правиш това?
Исус им рече: Ще ви задам и Аз един въпрос; отговорете Ми, и Аз ще ви кажа с каква власт правя това.
Йоановото кръщение от небето ли беше, или от човеците? Отговорете ми.
И те разискваха помежду си, думайки: Ако речем_— От небето, ще каже_— Тогава защо не го повярвахте?
Но ако речем: От човеците,_— бояха се от народа; защото всички искренно считаха Йоана за пророк.
И тъй, в отговор на Исуса казаха: Не знаем. Исус им рече: Нито Аз ви казвам с каква власт правя това.
И почна да им говори с притчи: Един човек насади лозе, огради го с плет, изкопа лин, и съгради кула, и даде го под наем на земеделците, и отиде в чужбина.
И във времето на плода изпрати един слуга до земеделците да прибере от земеделците от плода на лозето.
А те го хванаха, биха го, и го отпратиха празен.
Пак изпрати до тях друг слуга; и нему счупиха главата, и безсрамно го оскърбиха.
Изпрати и друг, когото убиха; и мнозина други, от които едни биха, а други убиха.